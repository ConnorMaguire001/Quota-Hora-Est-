<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Disputationes adversus gentes</title>
              <author ref="http://viaf.org/viaf/100902203">Arnobius Afer<date/> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 5</title>
           <idno>ArnAfe.DiAdGe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> #LIBER PRIMUS.@# </head>

</div1>

<div1>
        <head>INDEX CAPITUM.</head>
<list>
<item> #Respondet iisdem reponentibus, incredibile prorsus esse
Christum Deum et hominem humana tantum natura
visum ac patibulo adfixum vitam finiisse: ostenditque,@#
          </item>
</list>
<list>
<item> #Neque demum ea miracula a scriptoribus nostris aut@#
          </item>
</list>
<list>
<item> #Neque patitur auctor sibi objici, opem a diis ferri non
malis quidem, sed bonis piisque hominibus. Christus
enim malis omnibus aequaliter ac bonis succurrit. Vera
praeterea esse Christi miracula ostendit adhuc Arnobius@#
          </item>
</list>
<list>
<item> #At ille, inquiebant ethnici, crucis patibulo affixus interiit.
Quid inde? Non enim mors Christi, sicut nec
Pythagorae nec Socratis, ejus doctrinae egregiisque
factis ullum attulit detrimentum. Quid vero, quod
nulla mortis infamia innocens homo, quemadmodum
Aquilius, Trebonius et Regulus, inuri umquam potest?
Quid insuper irrisione magis dignum hac argumentatione
gentilium, qui Liberum a Titanibus discerptum,
Aesculapium fulmine percussum, Herculem vivum
combustum aliosque morte violenta sublatos@#
          </item>
</list>
<list>
<item> #Si vero, inquit Arnobius, fas fuit ethnicis, quosdam in@#
          </item>
</list>
<list>
<item> #Illum autem verum Deum rerum omnium esse opificem
ex effectibus probat Arnobius; Apolline, Mercurio
aliisque omnibus fictitiis numinibus antiquiorem, infinitum,@#
          </item>
</list>
<list>
<item> #Absurdum vero dictu esse demonstrat, iram cadere in
deos immortales, nullamque simul aequitatem iisdem
inesse, si ob illatas sibi a Christianis injurias, earum
poenas tam ab ipsis quam ab insontibus, ut aiebant,
ethnicis ullo absque discrimine repetierint. Concluditque@#
          </item>
</list>
<list>
<item> #Demonstrat quoque tam certum esse crudelia bella ab
Atlanticis, Assyriis, Bactrianis, Persis, Graecis, Trojanis
et Romanis, a Nino, Zoroastre, Xerxe, Alexandro
Magno, aliisque olim gesta fuisse, quam constare,@#
          </item>
</list>
<list>
<item>
<pb n="0713D"/> #Profitetur Arnobius a se susceptum opus, ut saepius
inculcatam calumniam propulsaret, qua ethnici
<pb n="0714D"/>
propter abdicatum a christianis falsorum numinum
cultum eos publicarum omnium calamitatum auctores
<pb n="0715A"/>
esse falso ac temere accusabant . . . Cap. @# 1, 2.</item>
<item> #Manifestum itaque facit, a christianae religionis exordio,
nihil in rerum natura, nihil in privatis publicisque
hominum negotiis, aut mutatum aut relaxatum et dissolutum. Cap. @# 2, 3.</item>
<item> #Ethnicos refutat objicientes, impietate christianorum
deos offensos, mundum pestilentia aliisque calamitatibus
obruere: ex ipsis enim gentilium historiis
compertum est homines ante auditum umquam christianorum
nomen aut iisdem aut etiam gravioribus
cladibus fuisse vexatos. Cap. @# 3, 4.</item>
        </list>

<pb n="0715B"/>
illa post Christi ortum imminuta fuisse. Cap.  5, 6.
<item> #Inquirit, cur tot tantisque malis ex ethnicorum sententia
mundus prematur. Docet vel haec ad causas naturales
referenda esse; vel mala videri hominibus, omnia
commoditate sua metientibus, quae certe toti naturae
et mundo utilia sunt. Cap. @# 7-12.</item>
<item> #Quam praepostere autem ethnici mala omnia in Christianos
trecentis circiter abhinc annis exortos refundenda
esse clamitarent, variis rationibus scite coarguit. Cap. @# 13-16.</item>

<pb n="0715C"/>
has ridiculas criminationes sola aruspicum,
ariolorum et valum avaritia esse confictas. Cap.  17-24.
<item> #Respondet ethnicis objicientibus deos ideo in homines
saevire, quia Christiani novum cultum in terrarum
orbem invexerant. Hinc edocet, in quo potissimum
totius Christianae religionis summa consistat. Cap. @# 25, 26, 27.</item>
<item> #Exinde arguit meliorem esse Christianorum causam,
quam eorum, qui falsa numina reverentur. Patrem
enim illum adorant, a quo ipsimet gentilium dii, si
qui sunt, accipere debuerant quidquid numinis et
majestatis habere creduntur. Cap. @# 28.</item>

<pb n="0715D"/>
ingenitum, immortalem, aeternum. Cap.  29, 30, 31.
<item> #Cuilibet a natura insitum esse asserit, ut hunc agnoscat
regem summum et omnium moderatorem: quin et
animalia et saxa ipsa, si forte loquerentur, id aperte
palamque clamarent. Frustra igitur ethnici Jovem
summum Deum praedicant, quem scilicet solito hohominum
more natum noverunt, cum tamen summus
Deus ingenitus sit atque aeternus. Cap. @# 31-35.</item>
<item> #Occurrit ethnicis Christianos insimulantibus, non quod
Deum omnipotentem venerentur, sed quia hominem
natum et infami crucis supplicio interemptum Deum
esse contendant. Cap. @# 36, 37.</item>

<pb n="0716A"/>
deorum numerum referre propter collata sibi, ut putabant,
beneficia: quanto magis Christus honore
divino ab hominibus habendus est, qui illis multa
majora et infinita abundantissime contulit? Cap.  38, 39.


<pb n="0716B"/>
superstitioso cultu honorabant? Cap.  40, 41.
<item> #Christus porro a summo Rege ad nos missus innumeris,
quae patravit, miraculis tam certo quam evidenter
verus esse Deus comprobatur. Christi miracula summatim
exposita, ex quibus divinitas ejus adstruitur. Cap. @# 42-47.</item>
<item> #Neque his opponi poterant curatae ab ethnicorum diis
infirmae nonnullorum hominum valetudines. Nam,
hoc interim gratis dato, certum est, a nullo umquam
gentilium Deo, sicuti a Christo, aegris hominibus, sola
adhibita manu aut voce, redditam sanitatem. Cap. @# 48.</item>

<pb n="0716C"/>
ex illa prorsus mirabili potestate, quam dedit
etiam infimae plebis hominibus, quaelibet solo ipsius
nomine prodigia edendi. Cap.  49-52.
<item> #Et sane quantae magnitudinis et potestatis sit ipse Christus,
sublimis et ab intima radice Deus, tametsi hominibus
olim incognitus, vel solis quae, ipso moriente,
facta sunt miraculis evidentissime demonstratum est. Cap. @# 53.</item>
<item> #Christi miraculorum veritas comprobata primum ex testibus
locupletissimis, Christi discipulis, qui certo capitis
periculo ea publicarunt et posteris tradiderunt:
deinde vero ex eo, quod Christiana religio iis stabilita
et confirmata, brevissimo tempore in toto terrarum
orbe suscepta est. Cap. @# 54, 55.</item>

<pb n="0716D"/>
scripta mendaciter aut nimium exaggerata probat
Arnobius. Quin etiam tam vera sunt, quae nostris in
Libris de Christo scripta fuere, quam falsa, quae
gentiles de diis suis tradiderunt. Cap.  56, 57.
<item> #Retundit Arnobius ethnicos urgentes, hinc scripta sua
esse antiquiora atque idcirco veriora, illinc vero nostra
fuisse ab indoctis hominibus sermone rudi atque impolito
exarata. Cap. @# 58, 59.</item>
<item> #Satisfacit auctor ethnicis, qui a Christianis postulabant,
cur Christus, si Deus sit, humanam formam induit
et more humano est interemptus. Cap. @# 60, 61, 62.</item>

<pb n="0717A"/>
Christum ad sanandos erudiendosque homines, tanta
lenitate, quanta libertate passum esse se ab impiis
occidi. Cap.  63.
<item> #Quapropter Arnobius acriter arguit ethnicos, qui tametsi
tyrannis divinos deferrent honores aliosque
omni impietatis ac sceleris genere contaminatos summis
extollerent laudibus statuisque donarent; solum
nihilominus Christum, verum, maximum ac maxime
salutarium nuntium, iniquissimo atque implacabili
odio persequebantur. Cap. @# 64.</item>

<pb n="0718A"/>
<list>
<item> #Quid enim iniquius, inquit, et crudelius, quam virtutum
omnium Dominum mortisque extinctorem bello acerbissimo
semper lacessere, qui permissa morte hominis,
quem gestabat, certam de futura animarum
nostrarum salute, si pie vixerimus, spem omnibus
fecit? Cap. @# 65.</item>
        </list>

<div3>
          <head>I.</head>
 Quoniam comperi nonnullos, qui se plurimum
sapere suis persuasionibus credunt, insanire, bacchari,
et velut quiddam promptum ex oraculo dicere:
<pb n="0719A"/>
postquam esse in mundo christiana gens coepit, terrarum
orbem periisse, multiformibus malis affectum
esse genus humanum; ipsos etiam coelites, derelictis
curis solemnibus, quibus quondam solebant invisere
res nostras, terrarum ab regionibus exterminatos:
statui pro captu, ac mediocritate sermonis
contraire invidiae, et calumniosas dissolvere criminationes,
ne aut illi sibi videantur, popularia dum
verba depromunt, magnum aliquid dicere; aut, si nos
talibus continuerimus a litibus, obtinuisse se causam
putent, victam sui vitio, non assertorum silentio
destitutam. Neque enim negaverim validissimam esse
accusationem istam, hostilibusque condignos odiis
nos esse, si apud nos esse constiterit causas, per quas
suis mundus aberravit ab legibus, exterminati sunt
<pb n="0719B"/>
dii longe, examina tanta moerorum mortalium importata
sunt saeculis.</div3>
<div3>
          <head>II.</head>
 Inspiciamus igitur opinionis istius mentem, et
hoc quod dicitur, quale sit: summotisque omnibus
<pb n="0720A"/>
contentionum studiis, quibus obscurari et contegi
contemplatio rerum solet, an sit istud quod dicitur
verum, momentorum parium examinatione pendamus.
Efficietur enim profecto rationum consequentium
copulatu, ut non impii nos magis, sed illi ipsi
reperiantur criminis istius rei, qui se numinum profitentur
esse cultores, atque inveteratis religionibus
deditos. Ac primum ab his illud familiari et placida
oratione perquirimus: postquam esse nomen in terris
christianae religionis occoepit, quidnam invisitatum,
quid incognitum, quid contra leges principaliter
institutas, aut sensit aut passa est rerum ipsa quae
dicitur appellaturque natura? Numquid in contrarias
qualitates prima illa elementa mutata sunt, ex quibus
res omnes consensum est esse concretas? Numquid
<pb n="0720B"/>
machinae hujus, et molis, qua universi tegimur, et
continemur inclusi, parte est in aliqua relaxata, aut
dissoluta constructio? Numquid vertigo haec mundi,
primigenii motus moderaren excedens, aut tardius
<pb n="0721A"/>
repere, aut praecipiti coepit volubilitate raptari?
Numquid ab occiduis partibus attolere se astra, atque
in ortus fieri signorum coepta est inclinatio? Numquid
ipse siderum sol princeps, cujus omnia luce
vestiuntur, atque animantur calore, exarsit, intepuit,
atque in contrarios habitus moderaminis soliti temperamenta
corrupit? Numquid luna desivit redintegrare
se ipsam, atque in veteres formas novellarum
semper restitutione traducere? Numquid frigora,
numquid calores, numquid tepores medii inaequalium
temporum confusionibus occiderunt? Numquid
<pb n="0722A"/>
longos habere dies bruma, revocare tardissimas luces
nox coepit aestatis? Numquid suas animas expiraverunt
venti? emortiusque flaminibus neque coelum
coactatur in nubila, nec madidata ex imbribus arva
succedunt? Commendata semina tellus recusat accidere,
aut frondescere arbores nolunt? sapor frugibus
esculentis, et vitis liquoribus mutatus est?
olearum ex bacculis cruor teter exprimitur, nec lumini
subministratur extincto? Animalia terris sueta,
atque in aquis degentia non suriunt, nec concipiunt?
<pb n="0723A"/>
foetus non in uteris sumptos suis moribus, et sua
lege custodiunt? Ipsi homines denique, quos per inhabitabiles
oras terrae sparsit prima incipiensque navitas,
non matrimonia copulant nuptiarum solennibus
justis? non dulcissimas procreant liberorum stirpes,
non negotia publica, non privata, et familiares res
agunt? non, ut cuique libitum est, per diversas artium,
disciplinarumque rationes ingenia dirigunt, et
studiosae referunt navitatis usuras? Non regnant,
non imperant, quibus sors rerum attributa est talium?
non auctiores quotidie dignitatibus et potestatibus
fiunt? judiciorum disceptationibus praesunt? leges
interpretantur et jura? Nonne omnia caetera, quibus
vita succingitur et continetur humana, suis omnes in
gentibus patriorum celebrant institutionibus morum?<pb n="0723B"/> </div3>

<div3>
          <head>III.</head>
 Cum igitur haec ita sint, neque ulla irruperit
<pb n="0724A"/>
novitas, quae tenorem perpetuum rerum dissociata
continuatione diduxerit: quid est istud, quod dicitur
invectam esse labem terris, postquam religio christiana
intulit se mundo, et veritatis absconditae sacramenta
patefecit? Sed pestilentias, inquiunt, et
siccitates, bella, frugum inopiam, locustas, mures,
et grandines, resque alias noxias, quibus negotia incursantur
humana, dii nobis important injuriis vestris
atque offensionibus exasperati. Si in rebus perspicuis,
et nullam desiderantibus defensionem, non stoliditatis
esset diutius immorari, ostenderem profecto,
replicatis prioribus saeculis, mala ista, quae dicitis,
non esse incognita, non repentina; nec postquam
gens nostra felicitate donari hujus vocaminis meruit,
irrupisse has labes, et infestari coepisse discriminum
<pb n="0724B"/>
varietate mortalia. Si enim nos sumus in causa, et
<pb n="0725A"/>
in nostri criminis meritum excogitatae sunt hae pestes,
unde novit antiquitas miseriarum haec nomina?
unde bellis significatum dedit? pestilentiam, grandines,
qua potuit notione signare, aut inter suas voces,
quibus oratio explicabatur, assumere? Nam si
novella sunt haec mala, et ab recentibus ducunt
offensionibus causas, qui potuit fieri ut eis rebus
verba formaret, quas nec ipsa sciebat expertam se
esse, neque ullis comperisset majorum in temporibus
factitatas? Penuria, inquit, frugum, et angustiae
frumentariae arctius nos habent. Antiqua
enim et vetustissima saecula necessitatis istius aliquando
fuerunt expertia? nonne ipsa nomina, quibus
censentur haec mala, testificantur et clamant, nullum
ab his umquam immunem abisse mortalium? Quod
<pb n="0725B"/>
si ad credendum difficilis res esset, testimoniis agere
possemus auctorum, quantae, quoties, et quae gentes
famem senserint horridam, et aggerata interierint
vastitate. Casus frequentissimi grandinis accidunt,
<pb n="0726A"/>
atque adierunt cuncta. In litteris enim priscis comprehensum
et compositum non videmus, etiam imbres
saxeos totas saepe comminuisse regiones? Difficiles
pluviae sata faciunt emori, et sterilitatem indicunt
terris. Immunis enim antiquitas malis ab his
fuit? cum etiam flumina cognoverimus ingentia limis
inaruisse siccatis. Pestilentiae contagia urunt genus
humanum. Annalium scripta percurrite linguarum,
fol. 3, diversitatibus scripta, universas discetis gentes
saepenumero desolatas, et viduatas suis esse cultoribus.
A locustis, a muribus, genus omne acciditur atque
arroditur frugum. Historias ite per vestras, et
ab istis pestibus instruemini, quoties prior aetas affecta
sit, et paupertatis ad miserias venerit. Terrarum
validissimis motibus tremefactae nutant usque ad periculum
<pb n="0726B"/>
civitates. Quid, hiatibus maximis interceptas
urbes cum gentibus superiora tempora non viderunt,
aut ab hujusmodi casibus fortunas habuere securas?</div3>
<div3>
          <head>IV.</head>
 Quando est humanum genus aquarum diluviis
<pb n="0727A"/>
interemptum? non ante nos? Quando mundus incensus
in favillas et cineres dissolutus est? non ante
nos? Quando urbes amplissimae marinis coopertae
sunt fluctibus? non ante nos? Quando cum feris bella,
et praelia cum leonibus gesta sunt? non ante nos?
Quando pernicies populis venenatis ab anguibus data
est? non ante nos? Nam quod nobis objectare consuestis
bellorum frequentium causas, vastationes
urbium. Germanorum et Scythicas irruptiones, cum
pace hoc vestra et cum bona venia dixerim: quale
sit istud quod dicitur, calumniarum libidine non videtis.</div3>
<div3>
          <head>V.</head>
 Ut ante millia annorum decem, ab insula quae
perhibetur Atlantica Neptuni, sicut Plato demonstrat,
magna erumperet vis hominum, et innumeras funditus
<pb n="0727B"/>
deleret atque extingueret nationes, nos fuimus
causa? ut inter Assyrios et Bactrianos, Nino quondam
Zoroastreque ductoribus, non tantum ferro dimicaretur
<pb n="0728A"/>
et viribus, verum etiam Magicis et Chaldaeorum
ex reconditis disciplinis, invidia nostra haec fuit? ut
Helena diis ducibus atque impulsoribus rapta, et
suis esset dirum et venturis temporibus fatum, religionis
nostrae attributum est crimini? ut ille immanis
Xerxes mare terris immitteret, et gressibus maria
transiret, nostri nominis effectum est causa? ut ex
Macedoniae finibus unus exortus adolescens Orientis
regna et populos captivitati et servitio subjugaret,
nos fecimus, atque excitavimus causas? ut modo
Romani, velut aliquod flumen torrens, cunctas submergerent
atque obruerint nationes, nos videlicet
numina praecipitavimus in furorem? Quod si hominum
nullus est, qui, quae dudum gesta sunt, nostris audeat
temporibus imputare, quemadmodum possimus miseriarum
<pb n="0728B"/>
esse praesentium causae, cum novi fiat nihil,
sed sunt omnia vetera, et nullis antiquitatibus inaudita?</div3>
<div3>
          <head>VI.</head>
 Quamquam ista quae dicitis bella religionis
<pb n="0729A"/>
nostrae ob invidiam commoveri, non sit difficile comprobare
post auditum Christum in mundo non tantum
non aucta, verum etiam majore de parte furiarum
compressionibus imminuta. Nam cum hominum
vis tanta magisteriis ejus acceperimus ac legibus,
malum malo rependi non oportere, injuriam perpeti
quam irrogare esse praestantius; suum potius fundere,
quam alieno polluere manus et conscientiam cruore:
habet a Christo beneficium jamdudum orbis ingratus,
per quem feritatis mollita est rabies, atque hostiles
manus cohibere a sanguine cognati animantis occoepit.
Quod si omnes omnino, qui homines se esse non
specie corporum, sed rationis intelligunt potestate,
salutaribus ejus pacificisque decretis aurem vellent
commodare paulisper, et non fastu et supercilio luminis,
<pb n="0729B"/>
suis potius sensibus, quam illius commonitionibus
crederent: universus jamdudum orbis mitiora
in opera conversis usibus ferri, tranquillitate in mollissima
degeret, et in concordiam salutarem, incorruptis
foederum sanctionibus conveniret.</div3>
<div3>
          <head>VII.</head>
 Sed si per vos, inquiunt, nihil rebus incommodatur
humanis, unde sunt haec mala, quibus urgetur
<pb n="0730A"/>
et premitur jamdudum miseranda mortalitas?
Sententiam me poscis huic necessariam nihil causae.
Neque enim praesens atque in manibus posita disceptatio
 in id sumpta est a me, ut ostenderem, vel probarem,
quibus unaquaeque res causis et rationibus
fieret: sed ut maledicta criminis tanti procul esse ab
nobis ostenderem. Quod si praesto, si facto et argumentis
insignibus rei veritas explicatur, unde sint
haec mala, vel ex quibus profluant fontibus principiisque,
non curo.</div3>
<div3>
          <head>VIII.</head>
 Ac ne tamen omnino quid de rebus hujusmodi
sentiam, nihil videar interrogatus expromere, possum
dicere: Quid enim si prima materies, quae in rerum
quatuor elementa digesta est, miseriarum omnium
causas suis continet in rationibus involutas? Quid si
<pb n="0730B"/>
siderum motus certis signis, partibus, temporibus
lineis pariunt haec mala, et subjectis afferunt variorum
discriminum necessitates? Quid si statis temporibus
rerum vicissitudines fiunt, atque ut in maritimis
aestibus, modo secundae res affluunt, modo rursus
refluunt malis reciprocantibus prospera? Quid si
materiae faex ista, quam sub nostris calcamus ingressibus,
<pb n="0731A"/>
hanc habet sibi legem datam, ut expiret nocentissimos
halitus, quibus corruptus aer iste, et corporibus
labem ferat, et negotia infirmet humana?
Quid si, quod proximum vero est, quicquid nobis
videtur adversum, mundo ipsi non est malum: omniaque
quae fiunt nostris commoditatibus statuentes,
opinionibus improbis criminamur eventa naturae?
Plato, ille sublimis apex philosophorum et columen,
saeva illa diluvia, et conflagrationes mundi, purgationem
terrarum suis esse in commentariis prodidit:
nec vir prudens extimuit humani generis, subversionem,
cladem, ruinas, interitus, funera, rerum innovationem
vocare, et juventutem his quamdam redintegratis
viribus comparari.</div3>
<div3>
          <head>IX.</head>
 Non pluit, inquit, coelum, et frumentorum
inopia nescio qua laboramus. Quid enim inservire
<pb n="0731B"/>
elementa tuis necessitatibus postulas? atque, ut vivere
mollius et delicatius tu possis, obsequia temporum
tuis debent commoditatibus se dare? Quid enim
si hoc pacto navigationis cupidissimus conqueratur
<pb n="0732A"/>
ventos jamdiu non esse, et coeli conquievisse flaturas?
Numquid ideo dicendum est perniciosam esse
tranquillitatem illam mundi, quia vectoribus impediat
vota? Quid si sole aliquis torrere se suetus, et
acquirere corpori siccitatem, ratione consimili conqueratur
frequentissimis nubilis jucunditatem serenitatis
ablatam? Numquid ideo dicenda sunt nubila
inimica obductione pendere, quia libidini non permittitur
otiosae rutilare se flammis, et causas potionibus
praeparare? Eventa haec omnia, quae fiunt, et
accidunt mole sub hac mundi, commodulis non nostris,
sed ipsius pendenda sunt rationibus ordinibusque
naturae.</div3>
<div3>
          <head>X.</head>
 Nec si aliquid accidit, quod nosmetipsos, aut
res nostras parum laetis successibus fovit, continuo
malum est et in exitiabilis rei opinione ponendum.
<pb n="0732B"/>
Pluit mundus aut non pluit, sibimet pluit aut non
pluit: et quod forsitan nescias, aut uliginem nimiam
siccitatis ardore decoquit, aut longissimi temporis
ariditatem pluviarum effusionibus temperat. Pestilentias,
<pb n="0733A"/>
morbos, fames, atque alias suggerit malorum
exitiabiles formas: unde tibi est scire, ne quod exuberat,
sic tollat, ut per sua dispendia modum rebus
luxuriantibus figat?</div3>
<div3>
          <head>XI.</head>
 Tu audeas dicere, hoc et illud est in mundo
malum, cujus explicare, dissolvere, neque originem
valeas, neque causam? et quia tuas impediat
deliciarum, forsitan et libidinum, voluptates, perniciosum
esse atque asperum dicas? Quid ergo, quia
frigus membris tuis adversum est, et congelare sanguinis
tui fervorem solet, idcirco in mundo hyems
esse non debet? Et quia perferre flagrantissimos soles
non potes, ex anno aestas tollenda est, atque
aliis legibus alia rursus ordinanda natura? Veratrum
venenum est hominibus, numquid ob hanc
causam non debuit nasci? Ovilibus insidiatur lupus,
numquid in culpa natura est, quod lanitiis extulit
importunissimam belluam? Morsu animam serpens
<pb n="0733B"/>
tollit: maledicam scilicet primordiis rerum, quod
<pb n="0734A"/>
tam saeva prodigia genituris spirantibus addiderunt.</div3>
<div3>
          <head>XII.</head>
 Superciliosa nimium res est, cum ipse sis
non tuus, aliena etiam in possessione verseris, potentioribus
dare conditionem: velle ut id fiat, quod
cupias, non quod in rebus inveneris antiquis constitutionibus
fixum. Quare habere si locum vestras
vultis querimonias homines, prius est ut doceatis,
unde, vel qui sitis, vobis ne sit genitus et fabricatus
mundus, an in eum veneritis alienis ex regionibus
inquilini. Quod cum dicere non sit vestrum, neque
explicare possitis, cujus rei causa sub hac coeli convexione
versemini, desistite arbitrari, pertinere ad
vos quicquam: cum ea quae fiunt, non partiliter
fiant, sed ad census summam redeant, referanturque
totius.</div3>
<div3>
          <head>XIII.</head>
 Christianorum, inquiunt, causa mala omnia
dii ferunt, et interitus comparatur ab superis, frugibus.
Rogo, cum haec dicitis, non calumniari vos
<pb n="0734B"/>
improbe, in apertis conspicitis manifestisque mendaciis?
<pb n="0735A"/>
Trecenti sunt anni ferme, minus vel plus aliquid,
ex quo coepimus esse christiani, et terrarum
in orbe censeri: numquid omnibus his annis continua
fuerunt bella, continuae sterilitates, pax nulla in
terris, nulla protinus vilitas aut abundantia rerum
fuit? Hoc enim primum efficiendum est, ei qui nos
arguit, perpetuas et juges calamitates fuisse has,
numquam omnino respirasse mortalia, et sine ullis
(ut dicitur) feriis, multiplicium formas sustinuisse
discriminum.</div3>
<div3>
          <head>XIV.</head>
 Atqui non videmus mediis his annis, mediisque
temporibus, ex victis hostibus innumerabiles
esse victorias reportatas? prolatos imperii fines,
et in potestatem redactas inauditi nominis nationes?
<pb n="0735B"/>
saepenumero maximos annonae fuisse proventus, vilitates,
<pb n="0736A"/>
atque abundantias rerum tantas, ut commercia
stuperent universa pretiorum auctoritate prostrata?
Quemadmodum enim res agi, et usque ad
hoc tempus genus qui durare mortalium, si non
omnia, quae usus posceret subministraret fertilitas
rerum?</div3>
<div3>
          <head>XV.</head>
 Sed fuerunt aliquando nonnulla in necessitatibus
tempora. Et relaxata sunt abundantiis. Rursus
contra voluntatem quaedam bella administrata.
Et victoriis postmodum successibusque correcta.
Quid ergo dicemus? injuriarum nostrarum deos
modo memores esse, modo esse rursus immemores?
Si quo tempore fames est, irati esse dicuntur,
sequitur ut abundantiae tempore irati et difficiles
<pb n="0736B"/>
non sint: atque ita perducitur res eo, ut vicibus ludicris,
<pb n="0737A"/>
et ponant, et repetant iras: et in integrum
se semper offensionum recordatione restituant.</div3>
<div3>
          <head>XVI.</head>
 Quamquam istud quod dicitur, quale sit explicabili
non potest comprehensione cognosci. Si
Alamannos, Persas idcirco voluerunt devinci, quod
habitarent et degerent in eorum gentibus christiani,
quemadmodum Romanis tribuere victoriam, cum
habitarent et degerent in eorum quoque gentibus
christiani? Si in Asia, Syria, idcirco mures, et locustas
effervescere prodigialiter voluerunt, quod ratione
consimili habitarent in eorum gentibus christiani:
in Hispania, Gallia, cur eodem tempore horum
nihil natum est, cum innumeri viverent in his
quoque provinciis christiani? Si apud Getulos, Tinguitanos
hujus rei causa siccitatem satis ariditatemque
miserunt, eo anno cur messes amplissimas Mauris
<pb n="0737B"/>
Nomadibusque tribuerunt, cum religio similis his
quoque in regionibus verteretur? Si in civitate unaqualibet
fame plurimos emori nostri nominis aversione
fecerunt, cur ibidem annonaria caritate non
tantum corporis non nostri, verum etiam christianos
ditiores et locupletissimos reddiderunt? Aut igitur
<pb n="0738A"/>
cuncti nihil laeti habere debuerunt, si malorum causa
nos sumus: nationibus enim sumus in cunctis: aut
cum mixta videatis cum incommodis laeta, desinite
nobis ascribere id quod offendit res vestras, cum
nihil laetis officiamus et prosperis. Si enim ego ut
male sit facio, cur ut bene sit, non obsto? Si, ut
inopia magna sit, meum nomen in causa est: cur
nihil impedio, ut sit feracitas maxima? Si, ut in
bellis accipiatur vulnus, ego dicor afferre fortunam,
cur duelles cum pereunt, laevum augurium non sum,
nec adversus spes bonas mali ominis obscoenitate
traducor?</div3>
<div3>
          <head>XVII.</head>
 Et tamen, o magni cultores atque antistites
numinum, cur ut irasci populis christianis angustissimos
illos asseveratis deos, ita non advertitis, non
videtis, affectus quam turpes, quam indecoras numinibus
<pb n="0738B"/>
attribuatis insanias? Quid est enim aliud
irasci, quam insanire, quam furere, quam in ultionis
libidinem ferri, et in alterius doloris cruces, efferati
pectoris alienatione bacchari? Hoc ergo dii
magni norunt, perpetiuntur, et sentiunt, quod ferae,
quod belluae, quod mortiferae continent venenato in
<pb n="0739A"/>
dente natrices. Quod levitatis in homine, quod terreno
in animante culpabile est, praestans illa natura,
et in perpetuae virtutis firmitate consistens, scire
asseveratur a vobis. Et quid ergo sequitur necessario,
nisi, ut ex eorum luminibus scintillae emicent,
flammae aestuent, anhelum pectus spiritum jaciat ex
ore, et ex verbis ardentibus labrorum siccitas inalbescat?</div3>
<div3>
          <head>XVIII.</head>
 Quod si verum est istud, et est exploratum,
et cognitum, et fervescere deos ira, et hujusmodi
motus perturbatione jactarit immortales, et
perpetui non sunt: nec in divinitatis alicujus existimatione
 ponendi. Ubi enim est ullus, sicut sapientibus
<pb n="0739B"/>
videtur, affectus, ibi esse necesse est passionem.
<pb n="0740A"/>
Ubi passio sita est, perturbationem consentaneum
est consequi. Ubi perturbatio est, ibi dolor et
aegritudo est. Ubi dolor et aegritudo est, imminutioni
et corruptioni jam locus est: quae duo si vexant,
adest vicinus interitus, mors omnia finiens, et
cunctis adimens sentientibus vitam.</div3>
<div3>
          <head>XIX.</head>
 Quid? quod isto modo non tantum illos leves
et fervidos: verum, quod ab diis convenit
procul esse dimotum, et iniquos inducitis, et injustos
et aequitatis vel modicae nullam prorsus obtinere
rationem. Quid est enim tam injustum quam in
in alios irasci, et alios laedere, de hominibus conqueri
<pb n="0740B"/>
et innoxia dilacerare frumenta? Christianum
<pb n="0741A"/>
nomen odisse, et dispendiis omnibus suos labefactare
cultores?</div3>
<div3>
          <head>XX.</head>
 An numquid idcirco in vos etiam saeviunt, ut
intestinis vulneribus concitati in ultionem consurgatis
illorum? Ergo humana patrocinia dii quaerunt,
et nisi vestra fuerint assertione protecti, idonei non
sunt ipsi, qui propulsare, defendere suas valeant
contumelias. Quinimmo si verum est ardere illos
ira, permittite illis potestatem sui, defendant se
ipsi: atque in ultionem majestatis offensae intestinas
exerant, experianturque virtutes. Possunt nos,
si voluerint, aestu, possunt nocentissimo frigore,
possunt auris pestilibus, possunt morborum obscurissimis
causis enecare, consumere, atque ab omni
penitus coetu exterminare mortalium, aut si malum
<pb n="0741B"/>
consilium est aggredi nos vi, emittant aliquod indignationis
<pb n="0742A"/>
signum, per quod esse liquidum cunctis
possit, invitissimis nos eis habitare sub coelo.</div3>
<div3>
          <head>XXI.</head>
 Vobis secundas tribuant valetudines: adversas
nobis, ac pessimas. Opportunis imbribus vestra
irrigent rura: pluviarum quicumque sunt rores,
nostris ab agellulis abigant. Lanitia curent vestra
numerosis foetibus multiplicari, sterilitatem infaustam
nostris pecuariis inferant. Ex olivis vestris atque
vinetis plenam faciant autumnitatem fundi: at
ex nostris exprimi unum prohibeant palmitis rorem.
Ad extremum et ultimum, in vestro ore praecipiant
suam fruges retinere naturam: at vero in nostro
mel amarum fieri, olearum fluenta rancescere, et
sub ipsis potum labris in acoris perfidiam vinum
repente mutari.<pb n="0743A"/> </div3>

<div3>
          <head>XXII.</head>
 Quod cum minime fieri testificentur res
ipsae, neque minus ad nos quicquam, neque ad vos
plurimum redundare vitalibus ex beneficiis constet,
libido quae tanta est inimicos atque hostes deos esse
contendere christianis, quos in rebus tristissimis, atque
laetis nihil abs te videas ratione in aliqua discrepare?
Si verum vobis permittitis, ac sine ullis assentationibus
dici: verba sunt haec, verba sunt, res
immo per calumnias creditae, non cognitionis alicujus
testimonio comprobatae.</div3>
<div3>
          <head>XXIII.</head>
 Caeterum dii veri, et qui habere, qui ferre
nominis hujus autoritatem condigni sunt, neque irascuntur,
neque indignantur, neque quod alteri noceat,
insidiosis machinationibus construunt. Etenim revera
<pb n="0743B"/>
est impium, et sacrilegia cuncta transcendens, sapientem
<pb n="0744A"/>
illam credere beatissimamque naturam magnum
aliquid putare, si se sibi aliquis adulatoria humilitate
submittat: et si fuerit non factum, despectam
se credere, et ab summi culminis decidisse fastigio.
Puerile, pusillum est, et exile, vix et illis conveniens,
quos jamdudum experientia doctorum daemonas
appellat et heroas, non nosse coelestia, et in
hac rerum materia crassiore conditionis suae exortes
versari.</div3>
<div3>
          <head>XXIV.</head>
 Vestra sunt haec, vestra sunt irreligiose
opinata, et irreligiosius credita. Quinimmo, ut verius
proloquar, haruspices has fabulas, conjectores, arioli,
vates, et numquam non vani concinnavere fanatici:
qui, ne suae artes intereant, ac ne stipes exiguas consultoribus
<pb n="0744B"/>
excutiant jam raris, si quando vos velle
<pb n="0745A"/>
rem venire in invidiam compererunt, negliguntur dii,
clamitant, atque in templis jam raritas summa est:
jacent antiquae derisui ceremoniae, et sacrorum
quondam veterrimi ritus religionum novarum superstitionibus
occiderunt: merito humanum genus tot
miseriarum angustiis premitur, tot laborum excruciatur
aerumnis. Et homines brutum genus, et quod
situm sub lumine est, caecitate ingenita nequeuntes
videre, audent asseverare furiosi, quod vos credere
non erubescitis sani.</div3>
<div3>
          <head>XXV.</head>
 Ac ne quis nos tamen diffidentia responsionis,
tranquillitatis existimet Deos donare muneribus,
innoxias affingere his mentes, atque ab omni perturbatione
dimotas, concedamus, sicut libitum vobis est,
intendere in nos iras, sanguinem illos sitire nostrum,
<pb n="0745B"/>
et jamdudum nos cupere mortalium submovere de
saeculis. Sed si non est molestum, non grave, si communis
officii res est, non ex gratia, sed ex vero disceptationis
hujus disceptare momenta, audire a vobis
<pb n="0746A"/>
exposcimus, quaenam sit haec ratio, quae causa,
propter quam in nos tantum et dii saeviant superi, et
asperati homines inardescant. Religiones, inquiunt,
impias, atque inauditos cultus terrarum in orbe tractatis.
Quid, o participes rationis, audetis, homines
proloqui, quid effutire, quid promere temerariae vocis
desperatione tentatis? Deum principem, rerum cunctarum
quaecumque sunt dominum, summitatem omnium
summorum obtinentem, adorare, obsequio venerabili
invocare, in rebus fessis totis, ut ita dixerim,
sensibus amplexari, amare, suspicere, execrabilis
religio est et infausta, impietatis et sacrilegii plena,
caerimonias antiquitus institutas novitatis suae superstitione
contaminans?</div3>
<div3>
          <head>XXVI.</head>
 Hoccine est, quaeso, audax illud facinus et
<pb n="0746B"/>
immane, propter quod maximi coelites aculeos in nos
intendunt irarum atque indignationum suarum? propter
quod vos ipsi, cum libido incesserit saeva, exuitis
nos bonis, exterminatis patriis sedibus, irrogatis
<pb n="0747A"/>
supplicia capitalia, torquetis, dilaceratis, exuritis, et
ad extremum nos feris et belluarum laniatibus objectatis?
Quisquis istud in nobis damnat, aut in aliqua
ducit criminatione ponendum, is aut nomine appellandus
est hominis, quamvis ille videatur sibi? aut
Deus esse credendus est, quamvis ipse se esse mille
profiteatur in vatibus? Trophonius nos impios Dodonaeus
aut Jupiter nominat, et ipse dicetur Deus,
atque in ordine computabitur numinum, qui aut
summo servientibus regi crimen impietatis affingit,
aut sibi torquetur majestatem ejus, cultumque praeponi?
Delius Apollo, vel Clarius, Didymaeus, Philesius,
<pb n="0748A"/>
Pythius, et is habendus divinus est, qui aut
summum imperatorem nescit, aut ignorat a nobis
quotidianis ei precibus supplicari? Qui si pectorum
secreta nesciret, nec quid in intimis sensibus contineamus,
agnosceret: summum tamen invocare nos
Deum, et ab eo quod postulamus orare, vel auribus
potuit scire, vel ipsius vocis sono, qua utimur in precibus,
noscitare.</div3>
<div3>
          <head>XXVII.</head>
 Nondum est locus, ut explicemus omnes
istos, qui nos damnant, qui sint, vel unde sint:
quantum possint, vel noverint: cur ad Christi paveant
mentionem, discipulos cur ejus inimicos habeant
<pb n="0749A"/>
et invisos: quod tamen humanum pollicentibus
sensum una pariter definitione figamus: nihil sumus
aliud Christiani, nisi magistro Christo summi regis ac
principis veneratores: nihil, si consideres, aliud invenies
in ista religione versari. Haec totius summa
est actionis: hic propositus terminus divinorum officiorum,
hic finis. Huic omnes ex more prosternimur,
hunc collatis precibus adoramus, ab hoc justa, et honesta,
et auditu ejus condigna deposcimus. Non quo
ipse desideret supplices nos esse, aut amet substerni
tot millium venerationem videre. Utilitas haec nostra
est, et commodi nostri rationem spectans. Nam quia
proni ad culpas, et ad libidinis varios appetitus vitio
<pb n="0750A"/>
sumus infirmitatis ingenitae, patitur se semper nostris
cogitationibus concipi: ut dum illum oramus, et
mereri ejus contendimus munera, accipiamus innocentiae
voluntatem, et ab omni nos labe delictorum omnium
amputatione purgemus.</div3>
<div3>
          <head>XXVIII.</head>
 Quid dicitis, o sacri, quid divini interpretes
juris? Meliorisne sunt causae, qui Grundules adorant
lares, Aios locutios, Limentinos, quam sumus
nos omnes, qui Deum colimus rerum patrem, atque
ab eo deposcimus rebus fessis languentibusque tutamina?
Et illi cauti, sapientes, prudentissimi vobis videntur,
nec reprehensionis ullius, qui Faunos, qui
<pb n="0751A"/>
Fatuas, civitatumque genios, qui Pausos reverentur
atque Beltonas. Nos hebetes, stolidi, fatui, obtusi
pronuntiamur et bruti: qui dedidimus nos Deo, cujus
nutu et arbitrio omne quod est, constat, et in
sententiae suae perpetuitate defixum est. Hanccine
sententiam promittis? hanc legem constituistis? hanc
promulgatis, ut honoribus afficiatur amplissimis
quisquis vestros adoraverit servulos? crucem mereatur
extremam quisquis vobis ipsis dominis supplicarit?
In civitatibus maximis, atque in potentioribus
populis sacra publice fiunt scortis meritoriis quondam,
atque in vulgarem libidinem prostitutis, nullus
tumor indignationis in Diis est. Templa felibus, scarabeis,
et buculis sublimibus sunt elata fastigiis: silent
irrisae numinum potestates, nec livore afficiuntur
ullo, quod sibi comparatas animantium vilium conspiciunt
<pb n="0751B"/>
sanctitates. Nobis solis sunt inimici, nobis
asperrimi Dii hostes, quia patrem veneramur illorum,
per quem, si sunt, esse et habere substantiam sui
<pb n="0752A"/>
numinis majestatisque coeperunt: a quo ipsam deitatem,
ut ita dicam, sortiti esse sentiunt, et in rerum
numero recognoscunt; cujus voluntate et arbitrio, et
interire, et solvi, nec solvi possunt, nec interire?
Nam si omnes concedimus unum esse principem solum,
quem nulla res alia vetustate temporis antecedat,
post illum necesse est cuncta et nata esse et prodita,
et in sui nominis prosiluisse naturam. Quod si fixum
et ratum est, erit vobis consequens confiteri, et Deos
esse nativos, et a principe rerum fonte ortus sui originem
ducere. Qui si sunt nativi, et geniti, et interitionibus
utique periculisque vicini. At enim esse creduntur
immortales, perpetui, et nullius umquam
participes finis. Ergo istud munus Dei patris et donum
est, ut infinita meruerint iidem esse per saecula,
cum sint labiles solubilesque natura.<pb n="0752B"/> </div3>

<div3>
          <head>XXIX.</head>
 Atque utinam daretur in unius speciem
concionis toto orbe contracto oratione hac uti, et
<pb n="0753A"/>
humani in generis audientia collocari. Ergone impiae
religionis sumus apud vos rei, et quod caput rerum
et columen venerabilibus adimus obsequiis, ut
convitio utamur vestro, infausti et athei nuncupamur?
Et quis magis rectius horum feret invidiam
nominum quam qui alium prae hoc Deum, aut novit,
aut sciscitatur, aut credit? Nonne huic omnes
debemus hoc ipsum primum quod sumus? quod esse
homines dicimur? quod ab eo vel missi, vel lapsi
caecitate hujus in corporis continemur? Non quod
incedimus, quod spiramus et vivimus, ab eo ad nos
venit, vique ipsa vivendi efficit nos esse, et animali
agitatione motari? Nonne ab hoc effluunt causae,
per quas nostra fulcitur salus variarum munificentia
voluptatum? Mundus iste in quo degitis, cujus est?
<pb n="0753B"/>
aut quis ejus vobis attribuit fructum possessionemque
<pb n="0754A"/>
retinere? Quis, ut subjectas res cernere, ut
contrectare, ut considerare possetis, publicum illud
lumen dedit? Quis. ne fixa pigritiae stupore torpescerent
elementa vitalia solis ignes constituit ad
rerum incrementa futuros? Solem deum cum esse
credatis, conditorem ejus, opificemque non quaeritis?
Luna cum apud vos dea sit, non similiter scire
curatis genitor ejus et fabricator quis sit?</div3>
<div3>
          <head>XXX.</head>
 Nonne cogitatio vos subit considerare,
disquirere, in cuja possessione versamini? cuja in re
sitis? cujus ista sit, quam fatigatis, terra? cujus
aer iste, quem vitali reciprocatis a spiritu? cujus
abutamini fontibus? cujus liquore? quis ventorum
disposuerit flamina? quis undosas excogitaverit nubes?
quis seminum frugiferas potestates rationum
<pb n="0754B"/>
proprietate distinxerit? Apollo vobis pluit? Mercurius
<pb n="0755A"/>
vobis pluit? Aesculapius, Hercules, aut Diana
rationem imbrium, tempestatumque finxerunt? Et
hoc fieri qui potest, cum in mundo profiteamini eos
natos certoque tempore sensum arripuisse vitalem?
Si enim temporis antiquitate mundus eos antevenit,
et priusquam nati sunt, jam noverat pluvias
tempestatesque natura: nullum serius nati pluendi
jus habent, neque eis inserere rationibus se possunt,
quas invenerunt hic agi, et majore ab auctore
tractari.</div3>
<div3>
          <head>XXXI.</head>
 O maxime, o summe rerum invisibilium
procreator! O ipse invisus, et nullis umquam comprehense
naturis! dignus, dignus es vere, si modo
te dignum mortali dicendum est ore, cui spirans
omnis intelligensque natura, et habere et agere numquam
<pb n="0755B"/>
desinat gratias: cui tota conveniat vita genu
nixo procumbere, et continuatis precibus supplicare.
Prima enim tu causa es, locus rerum, ac spatium,
fundamentorum cunctorum quaecumque sunt infinitus,
ingenitus, immortalis, perpetuus, solus,
quem nulla deliniat forma corporalis, nulla determinat
<pb n="0756A"/>
circumscriptio, qualitatis expers, quantitatis,
sine situ, motu, et habitu, de quo nihil dici et exprimi
mortalium potis est significatione verborum:
qui ut intelligaris, tacendum est, atque, ut per
umbram te possit errans investigare suspicio, nihil
est omnino mutiendum. Da veniam, rex summe, tuos
persequentibus famulos: et quod tuae benignitatis
est proprium, fugientibus ignosce tui nominis et religionis
cultum. Non est mirum si ignoraris: majoris
est admirationis, si sciaris. Nisi forte audet quisquam,
hoc enim furiosae restat insaniae, ambigere,
dubitare an sit iste Deus, annon sit: explorata
fidei veritate, an rumoris cassi opinatione sit creditus.
Audimus enim quosdam philosophandi studio deditos,
partim ullam negare vim esse divinam, partim
<pb n="0756B"/>
an sit, quotidie quaerere: alios casibus fortuitis, et
concursionibus temerariis summam rerum construe
re, atque diversitatis impetu fabricari: cum quibus
hoc tempore nullum nobis omnino super tali erit
obstinatione certamen. Aiunt enim sana sentientes,
contradicere rebus stultis, stultitiae esse majoris.<pb n="0757A"/> </div3>

<div3>
          <head>XXXII.</head>
 Sermo cum his nobis est, qui divinum
esse consentientes genus, de majoribus dubitant,
cum iidem esse plebeia atque humiliora fateantur.
Quid ergo, res tantas argumentis nitemur atque elaboramus
obtinere? Discedat haec longe, atque a nobis
procul, inquam, ut dicitur, averruncetur amentia.
Ita est enim periculosum argumentis aggredi,
Deum principem comprobare, quam ratione hujusmodi
esse illum, velle cognoscere. Nec quicquam
refert, aut discrepat, utrumne neges illum, an asseras,
atque existere fatearis: cum in eadem culpa
sit, et assertio talis rei, et abnegatio refutatoris increduli.</div3>
<div3>
          <head>XXXIII.</head>
 Quisquamne est hominum, qui non cum
istius principis notione diem primae nativitatis intraverit?
<pb n="0757B"/>
cui non sit ingenitum, non affixum, immo
ipsi pene in genitalibus matris non impressum, non
insitum esse regem ac dominum, cunctorum quaecumque
sunt moderatorem? Ipsa denique hiscere si
animantia muta potis essent: si in linguarum nostrarum
facilitatem solvi: immo si arbores, glebae, saxa,
sensu animata vitali vocis sonitum quirent et verborum
articulos integrare, ita non duce natura, et magistra,
non incorruptae simplicitatis fide, et intelligerent
esse Deum, et cunctorum dominum solum esse
clamarent?</div3>
<div3>
          <head>XXXIV.</head>
 Sed frustra, inquit, nos falso, et calumnioso
incessitis et appetitis crimine: tamquam eamus
inficias esse Deum majorem: cum a nobis et
Jupiter nominetur, et optimus habeatur et maximus;
<pb n="0757C"/>
cumque illi augustissimas sedes, et Capitolia
<pb n="0758A"/>
constituerimus immania. Dissimilia copulare, atque
in unam speciem cogere inducta confusione conamini.
Nam Deus omnipotens mente una omnium
et ommuni mortalitatis assensu, neque genitus scitur,
neque novam in lucem aliquando esse prolatus,
nec ex aliquo tempore coepisse esse, vel saeculo. Ipse
est enim fons rerum, sator saeculorum ac temporum.
Non enim ipsa per se sunt, sed ex ejus perpetuitate
perpetua et infinita semper continuatione procecedunt.
At vero Jupiter, ut vos fertis, et patrem habet
et matrem, avos, avias, fratres: nunc nuper in
utero matris suae formatus, absolutus mensibus et
consummatus decem, ignotam sibi in lucem sensu
irruit se vitali. Ergo, si haec ita sunt, Jupiter esse
deus qui potest! cum illum esse perpetuum constet,
<pb n="0758B"/>
et perhibeatur alter a vobis, et dies habuisse
natales, et pavefactus re nova lamentabilem extulisse
vagitum?</div3>
<div3>
          <head>XXXV.</head>
 Sed sint, ut vultis, unum, nec in aliqua
vi numinis, et majestate distantes: ecquid ergo injustis
persequimini nos odiis? Quid, ut ominis pessimi,
nostri nominis inhorrescitis mentione? si,
quem Deum colitis, eum et nos? aut quid in eadem
causa vobis esse contenditis familiares Deos inimicos
atque infestissimos nobis? Etenim, si una religio
est nobis vobisque communis, cessat ira coelestium:
sin nobis infesti sunt solis, manifestum est
nescire, et vos, et illos Deum: quem Jovem non
esse ipsis clarum est indignationibus numinum.</div3>
<div3>
          <head>XXXVI.</head>
 Sed non, inquit, idcirco dii vobis infesti
<pb n="0758C"/>
sunt, quod omnipotentem colatis Deum: sed quod
<pb n="0759A"/>
hominem natum, et, quod personis infame est vilibus,
crucis supplicio interemptum, et Deum fuisse
contenditis, et superesse adhuc creditis, et quotidianis
supplicationibus adoratis. Si vobis jucundum
est, amici, edissertate quinam sint hi dii, qui a nobis
Christum coli, suam credant ad injuriam pertinere?
Janus Janiculi conditor, et civitatis Saturniae
Saturnus auctor? Fauna Fatua. Fauni uxor, Bona
Dea quae dicitur, sed in vini melior, et laudabilior
potu? Indigetes illi, qui flumen repunt, et in alveis
<pb n="0760A"/>
Numici cum ranis et pisciculis degunt? Aesculapius,
et Liber pater Coronide ille natus, et ex genitalibus
matris alter fulmine praecipitatus? Mercurius utero
fusus Maiae, et, quod est divinius, candidae. Arcitenentes
Diana et Apollo, circumlati per fugas matris,
atque in insulis errantibus vix tuti? Dioneia Venus
proles viri mater familias Troici, atque intestini decoris
publicatrix; in Trinacriae finibus Ceres nata,
atque in floribus legendis occupata Proserpina?
Thebanus, aut Tyrius Hercules, hic in finibus sepultus
<pb n="0761A"/>
Hispaniae, flammis alter concrematus Oetaeis?
Tyndaridae Castores, equos unus domitare consuetus,
alter pugillator bonus, et crudo inexuperabilis
cestu: Titanes et Bocchores Mauri, et ovorum progenies
dii syri? Apis Peloponnesi proditus et in
Aegypto Serapis nuncupatus? Aethiopicis solibus Isis
furva moerens perditum filium, et membratim conjugem
<pb n="0762A"/>
lancinatum? Praeterimus, et transgredimur
Opis soboles regias: quas in libris auctores vestri,
quae fuerint, et quales, vobis ediscentibus prodiderunt.
Hice ergo Christum coli, et a nobis accipi, et
existimari pro numine, vulneratis accipiunt auribus?
et obliti paulo ante sortis fuerint et conditione cujus,
<pb n="0763A"/>
id, quod sibi concessum est, impertiri alteri nolunt?
Haec est justitia coelitum? hoc deorum judicium
sanctum? Nonne istud livoris est atque avaritiae
genus, non obtrectatio quaedam sordens, suas
eminere tautummodo velle fortunas, aliorum res
premi, et in contempta humilitate calcari?</div3>
<div3>
          <head>XXXVII.</head>
 Natum hominem colimus. Quid enim,
vos hominem nullum colitis natum? Non unum, et
alium? non innumeros alios? quinimo non omnes,
quos jam templis habetis vestris, mortalium sustulistis
ex numero, et coelo sideribusque donastis? Si
enim forte vos fugit, sortis eos humanae, et conditionis
fuisse communis: replicate antiquissimas litteras,
et eorum scripta percurrite, qui vetustati vicini,
sine ullis assentationibus cuncta veritate in
<pb n="0763B"/>
liquida prodiderunt. Jam profecto discetis, quibus
singuli patribus, quibus matribus fuerint procreati,
qua in nati regione, qua gente, quae fecerint, egerint,
pertulerint, actitarint, quas in rebus obeundis
adversorum senserint, secundantiumque fortunas.
Sin autem scientes uteris esse gestatos, et frugibus
eos victitasse terrenis, nihilominus tamen nati nobis
hominis objectatis cultum: res agitis satis injustas,
ut id in nobis constituatis esse damnabile, quod et
ipsi vos factitatis: aut, quae vobis licere permittitis,
<pb n="0764A"/>
consimiliter aliis licitum esse nolitis.</div3>
<div3>
          <head>XXXVIII.</head>
 Sed concedamus, interdum manum
vestris opinationibus dantes, unum Christum fuisse
de nobis, mentis, animae, corporis, fragilitatis, et
conditionis unius: nonne dignus a nobis est tantorum
ob munerum gratiam Deus dici, Deusque sentiri?
Si enim vos Liberum, quod usum repererit
vini, si, quod panis, Cererem, si Aesculapium, quod
herbarum, si Minervam, quod oleae, si Triptolemum,
quod aratri, si denique Herculem, quod feras,
quod fures, quod multiplicium capitum superavit
compescuitque natrices, divorum retulistis in
caetum: honoribus quantis afficiendus est nobis, qui
ab erroribus nos magnis insinuata veritate traduxit:
qui velut caecos passim, ac sine ullo rectore gradientes,
<pb n="0764B"/>
ab deruptis, ab deviis, locis planioribus reddidit:
qui, quod frugiferum primo atque humano generi
salutare, Deus monstravit quid sit, quis, quantus,
et qualis: qui profundas ejus atque inenarrabiles
altitudines, quantum nostra quivit mediocritas,
capere et intelligere permisit et docuit: qui, quo autore,
quo patre mundus iste sit constitutus et conditus,
fecit benignissime sciri: qui nativitatis ejus
exprompsit genus, et nullius aliquando cognitione
praesumptam materiam illius. Unde ignibus solis genitalis
<pb n="0765A"/>
fervor adsciscitur. Cur luna semper in motu
indemnis creditur animalibus causis lucem semper
atque obscuritatem resumens. Animalium origo quae
sit, rationes quas habeant semina. Quis ipsum finxerit
hominem, quis informarit, vel ex materiae
quo genere constructionem ipsam confirmaverit corporum.
Quid fit sensus, quid anima, advolarit ne ad
<pb n="0766A"/>
nos sponte, an cum ipsis sata sit et procreata visceribus;
mortis particeps degat, an immortalitatis
perpetuitate donata sit. Qui status nos maneat, cum
dissolutis abierimus a membris. Visurine nos simus,
an memoriam nullam nostri sensus et recordationis
habituri. Qui arrogantiam constrinxit nostram, et
elatas supercilio cervices modum fecit suae infirmitatis
<pb n="0767A"/>
agnoscere. Qui animantia monstravit informia
nos esse, vanis opinionibus fidere: nihil comprehensum
habere, nihil scire, et quae nostros sita sunt
ante oculos, non videre. Qui, quod omnia superavit,
est transgressum est munera, ab religionibus nos
falsis religionem traduxit ad veram. Qui ab signis
inertibus, atque ex vilissimo formatis luto ad sidera
sublevavit et coelum: et cum domino rerum Deo supplicationum
fecit verba atque orationum colloquia
miscere.</div3>
<div3>
          <head>XXXIX.</head>
 Venerabar, o caecitas, nuper simulacra
modo ex fornacibus prompta, in incudibus deos et
ex malleis fabricatos, elephantorum ossa, picturas,
veternosis in arboribus taenias: si quando conspexeram
lubricatum lapidem, et ex olivi unguine sordidatum,
tamquam inesset vis praesens, adulabar, affabar,
et beneficia poscebam nihil sentiente de
<pb n="0767B"/>
trunco: et eos ipsos divos, quos esse mihi persuaseram,
<pb n="0768A"/>
afficiebam contumeliis gravibus: cum eos esse
credebam ligna, lapides, atque ossa, aut in hujusmodi
rerum habitare materia. Nunc doctore tanto in
vias veritatis inductus, omnia ista, quae sint, scio:
digna de dignis sentio, contumeliam nomini nullam
facio divino: et quid cuique debeatur, vel personae,
vel capiti, inconfusis gradibus atque auctoritatibus
tribuo. Ita ergo Christus non habeatur a nobis Deus?
nec, qui omnium alioquin vel maximus potest excogitari,
divinitatis afficiatur cultu, a quo jamdudum
tanta et accepimus dona viventes, et expectamus,
dies cum venerit, ampliora?</div3>
<div3>
          <head>XL.</head>
 Sed patibulo affixus interiit. Quid istud ad
causam? Neque enim qualitas et deformitas mortis
dicta ejus immutat aut facta, aut eo minor videbitur
disciplinarum ejus auctoritas, quia vinculis corporis
non naturali dissolutione digressus est, sed vi illata
<pb n="0768B"/>
decessit. Pythagoras Samius suscipione dominationis
<pb n="0769A"/>
injusta vivus concrematus in fano est: numquid ea,
quae docuit, vim propriam perdiderunt, quia non
spiritum sponte, sed crudelitate appetitus effudit?
Similiter Socrates, civitatis suae judicio damnatus,
capitali affectus est poena: numquid irrita facta sunt,
quae sunt ab eo de moribus, virtutibus, et officiis
disputata, quia injuria expulsus e vita est? Innumerabiles
alii gloria, et virtute, et exis imatione pollentes,
acerbissimarum mortium experti sunt formas,
ut Aquilius, Trebonius, Regulus: numquid idcirco
post vitam judicati sunt turpes, quia non publica
lege fatorum, sed mortis asperrimo genere lacerati,
<pb n="0769B"/>
excruciatique perierunt? Nemo umquam innocens
<pb n="0770A"/>
male interemptus infamis est: nec turpitudinis alicujus
commaculatur nota, qui non suo merito poenas
graves, sed cruciatoris perpetitur saevitate.</div3>
<div3>
          <head>XLI.</head>
 Et tamen o isti, qui hominem nos colere
morte functum ignominiosa ridetis, nonne Liberum
et vos patrem membratim ab Titanis discerptum fanorum
consecratione mactatis? Nonne Aesculapium
medicaminum repertorem, post poenas, et supplicia
fulminis, custodem nuncupavistis et praesidem sanitatis,
valetudinis, et salutis? Nonne ipsum Herculem
magnum sacrificiis, hostiis et thure invitatis incenso,
quem ipsi vos fertis vivum arsisse post poenas,
<pb n="0770B"/>
et concrematum in funestis busticetis. Nonne
<pb n="0771A"/>
illum Atym Phrygem abscissum, et spoliatum viro
magnae matris in adytis Deum propitium, Deum
sanctum Gallorum conclamatione testamini? Nonne
ipsum Romulum patrem, Senatorum manibus dilaceratum
centum, et Quirinum esse Martium dicitis, et
sacerdotibus et pulvinaribus honoratis, et in aedibus
adoratis amplissimis, et post haec omnia coelum
ascendisse juratis? Aut igitur ridendi et vos estis,
qui homines gravissimis cruciatibus interemptos
Deos putatis, et colitis: aut, si certa est ratio, cur id
vobis faciendum putetis: et nobis permittite scire,
quibus istud causis, rationibusque faciamus.</div3>
<div3>
          <head>XLII.</head>
 Natum hominem colitis. Etiam si esset id
verum, locis ut in superioribus dictum est, tamen
<pb n="0771B"/>
pro multis, et tam liberalibus donis, quae ab eo profecta
<pb n="0772A"/>
in nobis sunt, Deus dici appellarique deberet.
Cum vero Deus sit re certa, et sine ullius rei dubitationis
ambiguo, inficiaturos arbitramini nos esse,
quam maxime illum a nobis coli, et praesidem nostri
corporis nuncupari? Ergone, inquiet aliquis furens
iratus, et percitus, Deus ille est Christus? Deus
respondebimus, et interiorum potentiarum Deus:
et, quod magis infidos acerbissimis doloribus torqueat,
rei maximae causa a summo rege ad nos
missus. Postulabit forsitan insanior et furiosior factus:
an se ita res habeat, quemadmodum dicimus,
comprobari. Nulla major est comprobatio quam gestarum
ab eo fides rerum, quam virtutum novitas:
quam omnia victa decreta, dissolutaque fatalia, quae
<pb n="0772B"/>
populi gentesque suo geri sub lumine nullo dissentiente
<pb n="0773A"/>
videre: quae nec ipsi audent falsitatis arguere,
quorum antiquas seu patrias leges vanitatis esse plenissimas
atque inanissimae superstitionis ostendit.</div3>
<div3>
          <head>XLIII.</head>
 Occursurus forsitan rursus est cum aliis
multis calumniosis illis et puerilibus vocibus: magus
fuit, clandestinis artibus omnia illa perfecit: Aegyptiorum
ex adytis angelorum potentium nomina, et
remotas furatus est disciplinas. Quid dicitis, o parvuli,
incomperta vobis, et nescia temerariae vocis loquacitate
garrientes? Ergone illa, quae gesta sunt, daemonum
fuere praestigiae, et magicarum artium ludi?
Potestis aliquem nobis designare, monstrare ex omnibus
illis magis, qui umquam fuere per saecula,
consimile aliquid Christo millesima ex parte qui fecerit?
<pb n="0773B"/>
qui sine ulla vi carminum, sine herbarum et
<pb n="0774A"/>
graminum succis, sine ulla aliqua observatione sollicita
sacrorum, libaminum, temporum? Non enim
urgemus, et quaerimus, quae sese spondeant facere,
vel in quibus generibus actuum soleat omnis illorum
doctrina et experientia contineri. Quis enim hos nesciat
aut imminentia studere praenoscere, quae necessario,
velint, nolint, suis ordinationibus veniunt? aut
mortiferam immittere quibus libuerit tabem aut familiarum
dirumpere charitates, aut sine clavibus reserare,
quae clausa sunt: aut ora silentio vincire, aut in curriculis
equos debilitare, incitare, tardare, aut uxoribus,
et liberis alienis, sive illi mares sint, sive foeminei generis,
inconcessi amoris flammas, et furiales immittere
cupiditates? Aut si utile aliquid videantur audere, non
<pb n="0774B"/>
propria vi posse, sed eorum, quos invocant, potestate.<pb n="0775A"/> </div3>

<div3>
          <head>XLIV.</head>
 Atqui constitit Christum sine ullis adminiculis
rerum, sine ullius ritus observatione, vel lege,
omnia illa, quae fecit, nominis sui possibilitate fecisse.
Et quod proprium, consentaneum, dignum Deo fuerat
vero, nihil nocens, aut noxium, sed opiferum, sed
salutare, sed auxiliaribus plenum bonis potestatis
munificae liberalitate donasse.</div3>
<div3>
          <head>XLV.</head>
 Quid dicitis, o iterum! ergo ille mortalis,
aut unus fuit e nobis, cujus imperium, cujus vocem
popularibus et quotidianis verbis missam, invaletudines,
morbi, febres, atque alia corporum cruciamenta
fugiebant? Unus fuit e nobis, cujus praesentiam,
<pb n="0776A"/>
cujus visum gens illa nequibat ferre mersorum
in visceribus daemonum, conterritaque vi nova membrorum
possessione cedebat? Unus fuit e nobis, cujus
foedae vitiligines jussioni obtemperabant pulsae
statim, et concordiam colorum commaculatis visceribus
relinquebant? Unus fuit e nobis, cujus ex levi
tactu stabant profluvia sanguinis, et immoderatos
cohibebant fluores? Unus fuit e nobis, cujus manus
intercutis veternosae fugiebant undae, penetrabilis
ille vitabat liquor, et turgentia viscera salutari ariditate
deflabant? Unus fuit e nobis, qui claudos currere
praecipiebat? Etiam operis res erat: porrigere maneos
<pb n="0777A"/>
manus, et articuli immobilitates jam ingenitas
explicabant: captos membris assurgere, et jam suos
referebant lectos alienis paulo ante cervicibus lati:
viduatos videre luminibus, et jam coelum diemque
cernebant nullis cum oculis procreati?</div3>
<div3>
          <head>XLVI.</head>
 Unus, inquam, fuit e nobis, qui debilitatibus
variis, morbisque vexatos centum, aut hoc amplius
semel una intercessione sanabat? cujus vocem
ad simplicem furibunda et insana explicabant se maria?
procellarum turbines tempestatesque fidebant?
qui per altissimos gurgites pedem ferebat inlutum?
calcabat ponti terga, undis ipsis stupentibus, in famulatum
subeunte natura? qui sequentium se millia
quinque, quinque saturavit e panibus, ac, ne esse
praestigiae incredulis illis viderentur et duris, bis
<pb n="0777B"/>
senarum sportarum sinus reliquiarum fragminibus
aggerebat? Unus fuit e nobis qui redire in corpora
jamdudum animas praecipiebat efflatas prodire ab
aggeribus conditos, et post diem funeris tertium pollinctorum
voluminibus expediri? Unus fuit e nobis
<pb n="0778A"/>
qui, quid singuli volverent, quid sub obscuris cogitationibus
continerent, tacitorum in cordibus pervidebat?
Unus fuit e nobis, qui cum unam emitteret vocem,
ab diversis populis, et dissona oratione loquentibus,
familiaribus verborum sonis, et suo cuique
utens existimabatur eloquio? Unus fuit e nobis, qui
cum officia religionis certae suis sectatoribus traderet,
mundum totum repente complebat; quantusque,
et qui esset, revelata nominis immensitate, monstrabat?
Unus fuit e nobis, qui, deposito corpore, innumeris
se hominum prompta in luce detexit? qui sermonem
dedit, atque accepit, docuit, castigavit, admonuit?
qui ne illi se falsos vanis imaginationibus
existimarent, semel, iterum, saepius familiari collocutione
monstravit? qui justissimis viris etiamnum
<pb n="0778B"/>
impollutis, ac diligentibus sese, non per vana insomnia,
sed per purae speciem simplicitatis apparet?
cujus nomen auditum fugat noxios spiritus, imponit
silentium vatibus, haruspices inconsultos reddit, arrogantium
magorum frustrari efficit actiones, non horrore,
<pb n="0779A"/>
ut dicitis, nominis, sed majoris licentia potestatis?</div3>
<div3>
          <head>XLVII.</head>
 Et haec quidem summatim exposita, non
ea ratione protulimus, tanquam magnitudo facientis
solis in his esset perspicienda virtutibus. Quanta sint
enim haec, vel exilitatis cujus reperientur, et ludi, si
traditum fuerit nosci, ex quibus ad nos regnis, cujus
numinis ministrator advenerit? Quae quidem ab eo
gesta sunt, et factitata, non ut se vana ostentatione
jactaret, sed ut homines duri, atque increduli scirent
non esse, quod spondebatur, falsum: et ex operum
benignitate, quid esset Deus verus, jam addiscerent
suspicari. Simul et illud volumus sciri, cum summatim,
ut dictum est, enumeratio facta gestorum est,
non ea solum Christum potuisse, quae fecit, sed constituta
etiam exuperasse fatorum. Nam si, ut liquet,
<pb n="0779B"/>
et constat, debilitates et corporum passiones, surdi,
manci et muti, nervorum contractio et amissio luminis,
fatalibus accidunt irroganturque decretis, et
solus haec Christus correxit, restituit, atque sanavit:
sole ipso est clarius, potentiorem illum fuisse, quam
fata sunt, cum ea solvit et vicit, quae perpetuis nexibus,
et immobili fuerant necessitate devincta.</div3>
<div3>
          <head>XLVIII.</head>
 Sed frustra, inquit, nescio quis, tantum
arrogas Christo, cum saepe alios sciamus, et scierimus
deos, et laborantibus plurimis dedisse medicinas,
et multorum hominum morbos valetudinesque
<pb n="0780A"/>
curasse. Non inquiro, non exigo, quis Deus, aut quo
tempore, cui fuerit auxiliatus, aut quem fractum
restituerit sanitati: illud solum audire desidero, an
sine ullius adjunctione materiae, id est, medicaminis
alicujus, ad tactum morbos jusserit ab hominibus revolare:
imperaverit, fecerit et emori valetudinum
causam, et debilium corpora ad suas remeare naturas.
Christus enim scitur, aut admota partibus debilitatis
manu, aut vocis simplicis jussione aures aperuisse
surdorum, exturbasse ab oculis caecitates,
orationem dedisse mutis, articulorum vincula relaxasse,
ambulatum dedisse contractis, vitiligines,
querqueras, atque intercutes morbos, omniaque alia
valetudinum genera, quae humana corpora sustinere
nescio quae voluit importuna crudelitas, verbo solitus
<pb n="0780B"/>
imperioque sanare. Quid simile dii omnes, a quibus
opem dicitis aegris et periclitantibus latam? Qui si
quando, ut fama est, nonnullis aut tribuere medicinam,
aut cibum aliquem jusserunt capi, aut qualitatis
alicujus ebibi potionem, aut herbarum, et graminum
succos superimponi inquietantibus causis, ambulare,
cessare, aut re aliqua, quae officiat, abstinere, quod
esse non magnum, nec admirationis alicujus stupore
condignum, promptum est, si volueritis attendere:
et medici etiam sic curant animal humi natum, nec
confisum scientiae veritate, sed in arte suspicabili
<pb n="0781A"/>
positum, et conjecturarum aestimationibus nutans.
Nulla autem virtus est medicaminibus amovere quae
noceant: beneficia ista rerum, non sunt curantium
potestates: et, ut sit laudabile scire, qua quos conveniat
medicina, aut arte curari, locus hujus laudis
non in Deo, sed in homine constitutus est. Hunc
enim non est turpe, rebus extrinsecus sumptis, valetudinem
hominis fecisse meliorem: indecorum Deo
est non ipsum per se posse, sed externarum adminiculis
rerum sanitatem incolumitatemque praestare.</div3>
<div3>
          <head>XLIX.</head>
 Et quoniam beneficia salutis datae aliorum
numinum comparatis, et Christi: quot millia vultis a
nobis debilium vobis ostendi, quot tabificis affectos
morbis, nullam omnino retulisse medicinam, cum
per omnia supplices irent templa, cum deorum ante
<pb n="0781B"/>
ora prostrati, limina ipsa converrerent osculis: cum
Aesculapium ipsum datorem, ut praedicant, sanitatis,
quoad illis superfuit vita, et precibus fatigarent, et
invitarent miserrimis votis? Nonne alios scimus malis
suis commortuos, cruciatibus alios consenuisse morborum,
<pb n="0782A"/>
perniciosius alios sese habere coepisse, postquam
dies noctesque in continuis precibus, et pietatis
expectatione triverunt? Quid ergo prodest ostendere
unum, aut alterum fortasse curatos, cum tot millibus
subvenerit nemo, et plena sint omnia miserorum, infeliciumque
delubra? Nisi forte dicatis, opem bonis
ab diis ferri, malorum miserias despici. Atqui Christus
aequaliter bonis malisque subvenit: nec repulsus
ab hoc quisquam est, qui rebus auxilium duris
contra impetum postulabat injuriasque fortunae. Hoc
est enim proprium Dei veri, potentiaeque regalis, benignitatem
suam negare nulli, nec reputare quis mereatur,
aut minime: cum naturalis infirmitas peccatorem
hominem faciat, non voluntatis, seu judicationis
electio. Dicere porro meritis opem laborantibus
<pb n="0782B"/>
ab diis ferri, hoc est in medio ponere, et dubitabile,
quod asseras, facere: ut et ille, qui sanus est
factus, fortuito possit videri esse servatus: et ille,
qui non est, non meriti causa, sed infirmitate credatur
valetudinem expellere non potuisse divina.<pb n="0783A"/> </div3>

<div3>
          <head>L.</head>
 Quid? quod istas virtutes, quae sunt a nobis
summatim, non, ut rei poscebat magnitudo, depromptae,
non tantum ipse perfecit vi sua, verum,
quod erat sublimius, multos alios experiri, et facere
sui nominis cum affectione permisit. Nam cum videret
futuros vos esse gestarum ab se rerum divinique
operis abrogatores, ne qua subesset suspicio magicis
se artibus munera illa beneficiaque largitum, ex immensa
illa populi multitudine, quae suam gratiam
sectabatur admirans, piscatores, opifices, rusticanos,
atque id genus delegit imperitorum, qui per varias
gentes missi, cuncta illa miracula sine ullis fucis
atque adminiculis perpetrarent. Verbo ille compescuit
<pb n="0783B"/>
verminantium membrorum cruces, et illi
<pb n="0784A"/>
verbo compescuerunt furialium vermina passionum.
Imperio ille uno exturbavit a corporibus daemonas,
et exanimatis suos restituit sensus: sub eorum portantes
et illi se casibus jussione non alia sanitati et
constantiae reddiderunt. Ille notas albicantium vitiliginum
manu admota detersit: liniamenta et hi corporum
haud dissimili conciliavere contactu. Uliginosa
ille et turgentia viscera siccitatem jussit recuperare
 nativam: et famuli ejus hoc modo statuerunt
errantes aquas, et a pernicie corporum suos labi
jussere per tramites. Ille ulcera oris immensi, et recusantia
perpeti sanitatem intra unius verbi moram
continuato frenavit a pastu: et illi haud aliter contumaciam
<pb n="0785A"/>
canceris saevi ad subeundam cicatricem circircumscriptis
evaginationibus compulerunt. Incessum
ille claudis dedit, visum luminibus caecis, interemptos
revocavit ad vitam: nec minus et hi quoque
contractionem relaxavere nervorum, luce oculos
implevere jam perdita, et ab tumulis remeare defunctos
exequiarum conversione jusserunt. Neque quicquam
est ab illo gestum per admirationem stupentibus
cunctis, quod non omne - donaverit faciendum
parvulis illis et rusticis, et eorum subjecerit potestati.</div3>
<div3>
          <head>LI.</head>
 Quid dicitis, o mentes incredulae, difficiles,
<pb n="0786A"/>
durae? alicuine mortalium Jupiter ille Capitolinus
hujusmodi potestatem dedit? Curionem, aut Pontificem
maximum, quinimmo dialem, quo Dius est,
flaminem isto jure donavit? Non dicam, ut mortuos
excitaret, non ut caecis restitueret lucem: non ut
membrorum situm enervatis redderet, et dissolutis:
sed ut pustulam, reduviam, papulam, aut vocis
imperio, aut manus contrectatione comprimeret.
Ergo illud humanum fuit, aut ex ore terrenis stercoribus
innutrito tale potuit jus dari, talis licentia
proficisci, et non divinum, et sacrum? aut, si aliquam
superlationem res capit, plusquam divinum, et sacrum?
<pb n="0787A"/>
Nam si facias ipse, quod possis, et tuis sit viribus
potentatuique conveniens, admiratio non habet
quod exclamet; id enim quod potueris, feceris, et
quod praestare debuerit vis tua, ut operis esset una
et ipsius qui operaretur, qualitas. Transcribere posse
in hominem jus tuum: quod facere solus possis, fragilissimae
<pb n="0788A"/>
rei donare, participare faciendum, supra
omnia sitae est potestatis, continentisque sub sese
est rerum omnium causas, et rationum facultatumque
naturas.</div3>
<div3>
          <head>LII.</head>
 Age nunc, veniat quis super igneam zonam,
magus interiore ab orbe Zoroastres, Hermippo ut
<pb n="0789A"/>
assentiamur auctori. Bactrianus et ille conveniat,
cujus Ctesias res gestas historiarum exponit in primo,
Armenius Hosthanis nepos, et familiaris Pamphylus
<pb n="0790A"/>
Cyri, Apollonius, Damigero, et Dardanus, Velus,
Julianus, et Baebulus, et si quis est alius, qui principatum
et nomen fertur in talibus habuisse praestigiis:
<pb n="0791A"/>
permittant uni ex populo in officium sermonis
dandi ora coarticulare mutorum, surdorum auriculas
reserare, sine luminibus procreatis oculorum redintegrare
naturas, et in frigentia olim membra sensus
animasque reducere. Aut, si ardua res ista est, neque
aliis permittere talium possunt operum potestates,
ipsi faciant, et cum suis ritibus faciant, quidquid
malefici gruminis nutricant terrarum sinus quidquid
virium continet fremor ille verborum, atque adjunctae
carminum necessitates, non invidemus,
adjiciant, non interdicimus, colligant. Experiri
libet et recognoscere, an cum suis efficere diis possint,
quod ab rusticis christianis, jussionibus factitatum
est nudis.</div3>
<div3>
          <head>LIII.</head>
 Desistite, o nescii, in maledicta convertere
<pb n="0791B"/>
res tantas, nihil ei nocitura qui fecit, periculum
allatura sed vobis: periculum, inquam, non parvulum,
sed in rebus eximiis, sed in praecipuis constitutum.
Siquidem res anima pretiosa est, nec ipso se
homini quidquam potest charius inveniri. Nihil, ut
remini, magicum, nihil humanum, praestigiosum,
aut subdolum, nihil fraudis delituit in Christo, derideatis
licet ex more atque in lasciviam dissolvamini
cachinnorum. Deus ille sublimis fuit, Deus radice
<pb n="0792A"/>
ab intima, Deus ab incognitis regnis, et ab omnium
principe Deus sospitator est missus: quem neque
sol ipse, neque ulla, si sentiunt, sidera, non rectores,
non principes mundi, non denique dii magni, aut,
qui fingentes se deos genus omne mortalium territant,
unde aut qui fuerit, potuerunt noscere vel
suspicari. Et merito. Exutus at corpore, quod in
exigua sui circumferebat parte, postquam videri se
passus est, cujus esset aut magnitudinis sciri, novitate
rerum exterrita universa mundi sunt elementa
turbata, tellus mota contremuit, mare funditus refusum
est, aer globis involutus est tenebrarum,
igneus orbis solis tepefacto ardore deriguit. Quid
enim restabat ut fieret, postquam Deus est cognitus
is, qui esse jamdudum unus judicabatur e nobis?<pb n="0792B"/> </div3>

<div3>
          <head>LIV.</head>
 Sed non creditis gesta haec. Sed qui ea conspicati
sunt fieri, et sub oculis suis viderunt agi,
testes optimi, certissimique autores, et crediderunt
haec ipsi, et credenda posteris nobis haud exilibus
cum approbationibus tradiderunt. Quinam isti sunt,
fortasse quaeritis? Gentes, populi, nationes, et
incredulum illud genus humanum: quod, nisi aperta
res esset, et luce ipsa, quemadmodum dicitur, clarior,
numquam rebus hujusmodi credulitatis suae
<pb n="0793A"/>
commodaret assensum. At numquid dicemus illius
temporis homines usque adeo fuisse vanos, mendaces,
stolidos, brutos, ut, quae numquam viderant, vidisse
se fingerent? et quae facta omnino non erant,
falsis proderent testimoniis, aut puerili assertione
firmarent? cumque possent vobiscum et unanimiter
vivere, et inoffensas ducere conjunctiones,
gratuita susciperent odia, et execrabili haberentur
in nomine?</div3>
<div3>
          <head>LV.</head>
 Quod si falsa, ut dicitis, historia illa rerum
est, unde tam brevi tempore totus mundus ista religione
completus est, aut in unam coire qui potuerunt
mentem gentes regionibus disjunctae, ventis,
<pb n="0793B"/>
coeli convexionibusque dimotae? Asseverationibus
<pb n="0794A"/>
illectae sunt nudis, inductae in spes cassas, et in pericula
capitis immittere se sponte temeraria desperatione
voluerunt: cum nihil tale vidissent, quod eas
in hos cultus novitatis suae possit excitare miraculo.
Immo quia haec omnia et ab ipso cernebant geri, et
ab ejus praeconibus, qui per orbem totum missi, beneficia
patris munerandis animis hominibusque portabant: 
veritatis ipsius vi victae et dederunt se Deo:
nec in magnis posuere dispendiis membra vobis projicere,
et viscera sua lanianda praebere.</div3>
<div3>
          <head>LVI.</head>
 Sed conscriptores nostri mendaciter ista
prompserunt, extulere in immensum exigua gesta,
et angustas res satis ambitioso dilatavere praeconio.
<pb n="0794B"/>
Atqui utinam cuncta referri in scripta potuissent, vel
<pb n="0795A"/>
quae ab ipso gesta sunt, vel quae ab ejus praeconibus
pari jure et potentia terminata. Magis vos incredulos
faceret vis tanta virtutum, aut apprehendere locum
fortasse possetis, quo videretur esse simillimum veri,
et incrementa rebus apposita; et inditas scriptis et
commentariis falsitates. Sed neque omnia conscribi,
aut in aures omnium pervenire potuerunt gesta gentibus
in ignotis, et usum nescientibus litterarum:
aut, si qua sunt litteris, conscriptionibusque mandata,
malevolentia daemonum, quorum cura et studium
est hanc intercipere veritatem, et consimilium his
hominum interpolata quaedam, et addita, partim
mutata, atque detracta verbis, syllabis, ut et prudentium
tardaret fidem, et gestorum corrumperet
auctoritatem. Sed numquam fuerit his bene, ut Christus
<pb n="0795B"/>
qui fuerit, litterarum testimoniis colligatur:
cujus in id solum dimissa sunt causa, ut, si esse constiterit
ea vera, quae dicimus, confessione omnium
Deus fuisse monstretur.</div3>
<div3>
          <head>LVII.</head>
 Non creditis scriptis nostris: et nos vestris
non credimus scriptis. Falsa de Christo compingimus:
et vos de diis vestris inania et falsa jactatis. Neque
enim coelo Deus aliquis lapsus, aut suis res vestras
commentatus est manibus, aut ratione consimili nostris
rebus, et religionibus derogavit. Ab hominibus
haec scripta: et illa sunt ab hominibus scripta, mortalibus
edissertata sermonibus: et quidquid dicere
<pb n="0796A"/>
de nostris conscriptoribus intenderitis, et de vestris
haec dicta paribus sumite atque habetote momentis.
Vultis vera esse, quae in vestris comprehensa sunt
scriptis: et quae in nostris consignata sunt litteris,
confiteamini necesse est vera. Falsitatis arguitis res
nostras: et nos vestras arguimus falsitatis. Sed antiquiora,
inquitis, nostra sunt, ac per hoc fidei et
veritatis plenissima. Quasi vero errorum non antiquitas
plenissima mater sit, et non ipsa pepererit res
eas, quae turpissimas diis notas ignominiosis concinnaverunt
in fabulis. Ante millia enim annorum decem
non potuerunt falsa et audiri, et credi? aut non
simillimum veri est, fidem vicinis et finitimis, quam
spatiorum inesse longinquitate distantibus? Testibus
enim haec, illa opinionibus asseruntur, et proclivius
<pb n="0796B"/>
multo est, minus esse in recentibus fictionis, quam
in antiqua obscuritate submotis.</div3>
<div3>
          <head>LVIII.</head>
 Sed ab indoctis hominibus et rudibus
scripta sunt, et idcirco non sunt facili auditione credenda.
Vide ne magis haec fortior causa sit, cur illa
sint nullis coinquinata mendaciis, mente simplici
prodita, et ignara lenociniis ampliare. Trivialis et
sordidus sermo est. Numquam enim veritas sectata
est fucum, nec quod exploratum et certum est, circumduci
se patitur orationis per ambitum longiorem.
Collectiones, enthymemata, definitiones, omniaque
illa ornamenta, quibus fides quaeritur assertionis,
<pb n="0797A"/>
suspicantes adjuvant, non veritatis liniamenta demonstrant.
Caeterum qui scit, quid sit illud quod
dicitur, nec definit, nec colligit, neque alia sectatur
artificia verborum, quibus capi consueti sunt audientes,
et ad consensum rei circumscriptionis necessitate
traduci.</div3>
<div3>
          <head>LIX.</head>
 Barbarismis, solaecismis obsitae sunt, inquit,
res vestrae, et vitiorum deformitate pollutae.
Puerilis sane, atque angusti pectoris reprehensio:
quam si admitteremus, ut vera sit, abjiciamus ex
usibus nostris quorumdam fructuum genera, quod
cum spinis nascuntur, et purgamentis aliis, quae nec
alere nos possunt, nec tamen impediunt, perfrui nos
eo, quod principaliter antecedit, et saluberrimum
nobis voluit esse natura. Quid enim officit, o quaeso,
<pb n="0797B"/>
aut quam praestat intellectui tarditatem, utrumne
quid glabre, an hirsuta cum asperitate promatur?
inflectatur quod acui, an acuatur quod oportebat inflecti?
aut qui minus id, quod dicitur, verum est, si
in numero peccatur, aut casu, propositione, participio,
conjunctione? Pompa ista sermonis, et oratio
missa per regulas concionibus, litibus, foro judiciisque
servetur, deturque illis immo, qui voluptatum
delinimenta quaerentes, omne suum studium verborum
in lumina contulerunt. Cum de rebus agitur ab
ostentatione submotis, quid dicatur, spectandum est,
non quali cum amaenitate dicatur: nec quid aures
<pb n="0798A"/>
commulceat, sed quas afferat audientibus utilitates:
maxime cum sciamus etiam quosdam sapientiae deditos,
non tantum abjecisse sermonis cultum, verum
etiam, cum possent ornatius atque uberius eloqui,
trivialem studio humilitatem secutos, ne corrumperent
scilicet gravitatis rigorem, et sophistica se potius
ostentatione jactarent. Enimvero dissoluti est
pectoris in rebus seriis quaerere voluptatem: et cum
tibi sit ratio cum male se habentibus atque aegris,
sonos auribus infundere dulciores, non medicinam
vulneribus admovere. Quamquam, si verum spectes,
nullus sermo natura est integer, vitiosus similiter
nullus. Quaenam est enim ratio naturalis, aut in
mundi constitutionibus lex scripta, ut hic paries
dicatur et haec sella? cum neque sexus habeant faemininis
<pb n="0798B"/>
generibus masculinisque discretos, neque
quisquam docere doctissimus me possit ipsum hic, et
haec, quid sint, aut cur ex his unum, secus virile
designet, femininis generibus id quod sequitur, applicetur.
Humana ista sunt placita, et ad usum sermonis
faciendi non sane omnibus necessaria: nam et
haec paries forsitan, et hic sella dici sine ulla reprehensione
potuisset, si ab initio sic dici placuisset, et
a sequentibus saeculis communi esset in sermocinatione
servatum. Et tamen o isti, qui pollutas res nostras
vitiorum criminamini foeditate: stribiligines et vos
istas libris illis in maximis atque admirabilibus non
<pb n="0799A"/>
habetis? Nonne alius haec utria, alius dicitis hos
utres? coelus, et coelum? non item filus, et filum?
non item crocus, et crocum? non item fretus, et
fretum? non item apud vos est positum hoc pane,
et hic panis, hic sanguinis, hoc sanguen? candelabrum
et jugulum, ratione eadem jugulus et candelaber?
Nam si singula nomina non possunt genera
plura habere quam singula: neque eadem possunt
hujus esse generis, et illius, genus enim transire genus
in alterum non potest, tam peccat qui genera
masculina femininis pronuntiat legibus, quam ab eo
peccatur, qui articulos masculinos femininis generibus
anteponit. Atqui vos conspicimus et res masculinas
feminine, et femineas masculine, et quas
esse dicitis neutras, et illo, et hoc modo sine ulla
<pb n="0799B"/>
discretione depromere. Aut igitur nulla est culpa indifferenter
<pb n="0800A"/>
his uti, et frustra nos dicitis soloecismorum
obscoenitate deformes: aut si certum est singula
quibus debeant rationibus explicari, in similibus vitiis
vos quoque versamini: quamvis Epicadios omnes,
Caesellios, Verrios, Scauros teneatis, et Nisos.</div3>
<div3>
          <head>LX.</head>
 Sed si Deus, inquiunt, fuit Christus, cur
forma est in hominis visus? et cur more est interemptus
humano? An aliter potuit invisibilis illa vis, et
habens nullam substantiam corporalem, inferre et
commodare se mundo, conciliis interesse mortalium,
quam ut aliquod tegmen materiae solidioris assumeret,
quod oculorum susciperet injectum, et ubi
se figere inertissimae posset contemplationis obtutus?
Quis est enim mortalium, qui quiret eum videre,
quis cernere, si talem voluisset inferre se terris, qualis
<pb n="0800B"/>
ei primigenia natura est: et qualem se ipse in sua
<pb n="0801A"/>
esse voluit vel qualitate vel numine? Assumpsit igitur
hominis formam, et sub nostri generis similitudine
potentiam suam clausit, ut videri posset, et conspici:
verba faceret, et doceret: atque omnes exequeretur
res eas, propter quas in mundum venerat
faciendas, summi regis imperio et dispositione servatis
.</div3>
<div3>
          <head>LXI.</head>
 Quid enim, dicitis, rex summus ea, quae in
mundo facienda esse decreverat, sine homine simulato
non quibat efficere? Si oporteret ita fieri, quemadmodum
dicitis, ista fortasse fecisset: quia non
oportuit, aliter fecit. Quare isto voluit, et illo genere
noluit, latent taliter involutae, et vix ulli comprehensibiles
causae, quas accipere fortasse potuisses,
si non esses jamdudum ad non accipiendum paratus:
<pb n="0801B"/>
et prius te formares ad non credendi frontem, quam
tibi esset expositum id, quod nosse atque audire
conquireres.</div3>
<div3>
          <head>LXII.</head>
 Sed more est hominis interemptus. Non
ipse: neque enim cadere divinas in res potest mortis
occasus: nec interitionis dissolutione dilabi id, quod
est unum et simplex, nec ullarum partium congregatione
<pb n="0802A"/>
compactum. Quis est ergo visus in patibulo
pendere, quis mortuus est? homo, quem induerat,
et secum ipse portabat. Incredibile dictu est, et caecis
obscuritatibus involutum, si velis, non caecum est,
et similitudini proxime constitutum. Si quo tempore
Sibylla praesaga, oracula illa depromens, fundebat
vi, ut dicitis, Apollinis plena, ab impiis esset caesa
atque interempta latronibus: numquid Apollo diceretur
in ea esse occisus? Si Bacis, si Helenus, si Martius,
aliique similiter vates hariolantes essent vita et
luce privati: numquid aliquis diceret, lege eos humanitatis
extinctos, qui illorum per ora loquentes,
vias rerum postulantibus explicabant? Mors illa,
quam dicitis, assumpti hominis fuit, non ipsius:
gestaminis, non gestantis: quam nec ipsam perpeti
<pb n="0802B"/>
succubuisset, tanta si non agenda res esset, et
inexplicabilis ratio fati clausis patefacienda mysteriis.</div3>
<div3>
          <head>LXIII.</head>
 Quae sunt ista, inquies, clausa atque obscura
mysteria, quae nulli nec homines scire, nec
ipsi, qui appellantur, dii mundi, parte queunt aliqua
suspicionis atque opinationis attingere, nisi quos ipse
<pb n="0803A"/>
dignatus est cognitionis tantae impertire muneribus,
et in abditos recessus thesauri interioris inducere.
Vides enim, si nollet inferri sibi a quoquam manus,
summa illi fuisse contentione nitendum, ut hostes ab
se suos, vel potestate inversa prohiberet? Qui caecis
restituerat lumina, is efficere si deberet, non poterat
caecos? qui debilibus integritatem, is debiles reddere
difficultati habuit, aut labori? qui claudos faciebat
incedere, is motus alligare membrorum nervorum
duritia nesciebat? qui extrahebat a tumulis mortuos,
huic arduum fuerat letum cui vellet indicere? Sed
quia fieri ratio ea, quae fuerant destinata, poscebat:
et hic in ipso mundo, nec modo quam gestum est
alio, inaestimabilis illa atque incredibilis lenitas injurias
in se hominum, puerilibus pro ineptiis ducens,
<pb n="0803B"/>
manus in se porrigi ab immanibus passa est, durissimisque
<pb n="0804A"/>
latronibus, nec reputandum putavit, quid
illorum dissignasset audacia, dummodo suis ostenderet,
quid ab sese expectare deberent. Cum enim de
animarum periculis multa, mala de illarum contra
insinuator, magister atque auctor, ad officiorum convenientium
fines, suas leges et constituta direxit:
non superbiae factum comminuit? non libidinum
extinxit flammas? non hiatum compressit aviditatis?
non tela extorsit e manibus, atque omnia seminaria
totius vitiositatis abscidit? Ipse denique non lenis,
non placidus, non accessu facilis, non familiaris affatu,
non humanas miserias indolescens, omnes omnino
crucibus et corporalibus affectos malis unica
illa benignitate miseratus, reddidit et restituit sanitati?<pb n="0805A"/> </div3>

<div3>
          <head>LXIV.</head>
 Quid ergo vos subigit, quid hortatur maledicere,
conviciari, inexpiabiles cum eo conserere
simultates, quem redarguere, quem tenere, nemo
hominum possit ullius facinoris in reatu? Tyrannos
ac reges vestros, qui postposito deorum metu donaria
spoliant populanturque templorum: qui proscriptionibus,
exiliis, caedibus nudant nobilitatibus civitates:
qui matronarum pudorem ac virginum vi
subruunt atque eripiunt licentiosa, appellatis indigetes,
atque divos: et quos odiis acrioribus conveniebat
a vobis carpi, pulvinaribus, aris, templis, atque
alio mactatis cultu, ludorum et celebritate natalium:
nec non et illos omnes, qui conscriptione voluminum
<pb n="0806A"/>
multiformi maledictis mordacibus carpunt publicos
mores: qui luxurias, ac vitas vestras secant, urunt,
dilacerant: qui sui temporis posteris notas scriptorum
perpetuitate prolatant: qui matrimonia persuadent
habenda esse communia: qui cum pueris cubitant
formosis, lascivientibus, nudis: qui pecudes vos
esse, qui fugitivos, qui exules, qui vilissimae servos
notae, furiosos praedicant et insanos: admirantes,
plaudentes ad coeli sustollitis sidera: bibliothecarum
reponitis in arcanis: quadrigis et statuis numeramini,
et quantum est in vobis velut quadam aeternitate
donatis, immortalium testificatione titulorum:
solum Christum convellere, dilacerare, potestis si
<pb n="0807A"/>
Deum, vultis, immo solum si liceat belluarum agrestium
ritu cruentis oribus mandere, comminutis
cum ossibus transvorare. Quodnam, quaeso, ob meritum
dicite, cujus ob peccati culpam? quid ab eo
commissum est, quod tenorem inflecteret recti, et in
odia vos aspera furialibus stimulis concitaret? Quia
animarum vestrarum custodem se missum solo indicavit
ab rege: quia vobis immortalitatem ferre, quam
vos habere confiditis humanis paucorum asseverationibus
suasi? Quod si esset apud vos certum falsa
illum dicere, spes etiam vanissimas polliceri, nec
sic video fuisse causam, cur eum deberetis odisse,
cur hostili animadversione damnare, immo, si animus
vobis clemens fuisset, et mitis, vel propter id
solum eum deberetis amplecti, quod optabilia vobis
<pb n="0807B"/>
sponderet et prospera: quod bonarum esset nuntius
rerum: quod ea praedicaret, quae nullius animum
laederent: securioris quinimo expectationis impleret.</div3>
<div3>
          <head>LXV.</head>
 O ingratum et impium saeculum! o in privatam
perniciem incredibili pectoris obstinatione paratum!
Si aliquis ad vos medicus ex summotis venisset
et numquam vobis regionibus cognitis, medicamen
pollicens tale, quod a vestris corporibus omnia omnino
prohiberet morborum et valetudinum genera:
non certatim omnes accurreretis? non blanditiis
omnibus atque honoribus fotum familiaria susciperetis
in moenia? non illud medicaminis genus optaretis
<pb n="0808A"/>
esse certissimum, non verum, quod immunes
vos fore ab tam innumeris vexationibus corporum
usque ad ultimos fines sponderet aetatis? et licet
ambigua res esset, committeretis vos tamen, nec
potionem incognitam dubitaretis haurire spe salutis
proposita, atque amore incolumitatis incensi.
Eluxit, atque apparuit Christus rei maximae nuntiator,
auspicium faustum portans, et praeconium salutare
credentibus. Quaenam est ista crudelitas, inhumanitasque
tanta, quinimmo, ut verius loquar, fastidiosum
supercilium, nuntiatorem muneris et portitorem
tanti, non tantum verborum maledictionibus
scindere, verum etiam bello gravi atque omnibus
persequi telorum effusionibus et ruinis? Non placent
ea quae dicit, et cum offensionibus audiuntur a vobis?
<pb n="0808B"/>
pro ludicris ea vaticinationibus computate. Stolidissimas
res loquitur, et fatua dona promittit? ridete
ut sapientes vos viri, et in suis erroribus fatuitatem
relinquite volutari. Quaenam est haec feritas, ut repetamus
quae dicta sunt saepius, quae libido tam
carnifex, inexpiabile bellum indicere nihil de te merito?
Dilacerare si detur, eum velle per viscera, qui
non modo nullum intulerit malum nulli, sed aequaliter
benignus hostibus dicere, quidnam his salutis
Deo portaretur a principe: quid esset facto opus, ut
interitum fugerent, et immortalitatem consequerentur
ignotam? Cumque novitas rerum, et inaudita promissio
<pb n="0809A"/>
audientium turbarent mentes, et credulitatem
facerent haesitare: virtutum omnium dominus, atque
ipsius mortis extinctor hominem suum permiserit
interfici, ut ex rebus consequentibus scirent in tuto
<pb n="0810A"/>
esse spes suas, quas jamdudum acceperant de animarum
salute, nec periculum mortis alia se posse
ratione vitare.
</div3>
      </div1>

<div1>
        <head> #LIBER SECUNDUS.@# </head>
<pb n="0809"/>


</div1>
<div1>
        <head>INDEX CAPITUM.</head>
<list>
<item> #Longa autem inductione conatur ostendere, hominem
non ad perfectionem mundi, qui quidem sine illo esse@#
          </item>
</list>
<list>
<item> #Eadem ratione impugnat Arnobius contrariam Epicuri
opinionem, qui animam humanam mortalem esse@#
          </item>
</list>
<list>
<item> #Exinde Arnobius contrarium Platonis argumentum ex@#
          </item>
</list>
<list>
<item> #At divina est, inquiebant, anima hominis, qui ratione
caeteris praestat animalibus. Optime quidem, reponit
Arnobius, si homo hac sua ratione bene semper uteretur.
Deinde nonnullis occurrens instantiis vulgi opinationes
de animae humanae praestantia exponit ac@#
          </item>
</list>
<list>
<item> #Quid plura? Non vexanda certe, sed ideo laudanda
erat ab ethnicis christianorum fides, quia illis communes@#
          </item>
</list>
<list>
<item> #Inde colligit Arnobius aequius esse credere Christo, qui
tantis miraculis doctrinam suam stabilivit, quam@#
          </item>
</list>
<list>
<item> #Ostendit ethnicos prorsus immerito Christi dictis propterea
non credere, quod ea, quae pollicetur, se umquam
reipsa daturum nos non convincit. Si quidem plurima
suppetunt eorum quae Christus promisit, haud
omnino incerta rerum argumenta: quae quidem
quum in promptu sint, de aliorum quoque ab eo promissorum@#
          </item>
</list>
<list>
<item>
<pb n="0809B"/> #Ab ethnicis inquirit Arnobius cur demum Christum nullius
in eos peccati reum ita oderint, ut vel ejus nomine
audito ira protinus excandescant: qui tamen,
etiam si cui credatur dignus non esset, eo saltem non
aspernandus erat, quod cunctis viam ad coelum monstravit. Cap. @# 1.</item>
<item> #Occurrit auctor gentilibus respondentibus, summo illum
odio se propterea prosequi, quia omnem deorum
cultum evertit. Cap. @# 2, 3.</item>
        </list>

<pb n="0809C"/>
eventu dubitandi nulla ratio est. Cap.  4, 5.
<item> #Ethnicorum jactantiam retundit, quippe qui se solos
sapientia et scientia ornatos gloriarentur, caeteros
vero, qui per totum terrarum orbem Christo nomen
dederunt, magno etiam ingenio praeditos, obtusos,
hebetes ac fatuos existimarent. Cap. @# 6, 7.</item>
<item> #Nulla igitur ratione aliis non doctiores ethnici christianos
divino magistro suo credentes vituperabant. Sine
praevia namque fide nullum profecto negotium suscipitur.
Ipsimet gentiles opinionibus credebant philosophorum,
qui de primis tamen rerum principiis aliisque
de rebus nihil certi exploratique proferunt ac
semper inter se digladiantur. Cap. @# 8, 9, 10.</item>

<pb n="0809D"/>
philosophis quantumlibet ob morum integritatem atque
sapientiam laudandis, qui nihil vel minimum
quid his simile umquam potuerunt. Cap.  11.
<item> #Et certe si Christus humanis tantum argumentis usus
fuisset, nemo ei fidem adhibuisset, quam tamen plerique
dare coacti sunt ob edita ab ipso ejusque discipulis
miracula; edita, inquam, ubique in Oriente et
Occidente et potissimum Romae, ubi Simon magus
a Petro ex sublimi aere in terram dejectus perhibetur. Cap. @# 12.</item>

<pb n="0810B"/>
erant cum philosophorum coryphaeis de Deo,
de corporum resurrectione de salute animarum, et
futuris impiorum poenis sententiae, quamvis ab his
aliter atque a Christianis explicentur. Cap.  13, 14.
<item> #Hinc occasionem captat Arnobius edisserendi, cujus
naturae sit anima nostra, quo ex fonte prodeat et cur
variis affectibus et vitiis fiat obnoxia. Illos deinde
refutat, qui nostram animam ejusdem cum Deo immortalitatis
et naturae participem esse pronuntiabant. Cap. @# 14, 15, 16.</item>

<pb n="0810C"/>
diluit. Cap.  17, 18,
<item> #Pergit porro demonstrare, humanas animas neque divinas
esse neque omnium scientia eruditas in hunc
mundum e coelo advolasse, atque inde ruit placitum
illud quorumdam philosophorum, quo ea quae discimus
reminiscentias esse somniabant. Cap. @# 19.</item>
<item> #Et hanc quidem conjectationem falsam esse aliis adhuc
rationum momentis evincit: imprimis vero proposita
hypothesi pueri, in desertissima et inaccessa solitudine
nati atque ibidem summo in silentio a muta nutrice
educati. Cap. @# 20, 21.</item>
<item> #Hinc evidenter concludit, humanam animam in mundum
non venisse omnium scientia instructam. Cap. @# 22, 23.</item>

<pb n="0810D"/>
puero de numeris interrogato petitum luculenter diluit. Cap.  24, 25.
<item> #Eorum objectionem dissolvit, qui dicunt animam, ubi
corpori conjungitur, priorum oblivisci atque, ut
aiunt, ex docta elementariam fieri. Cap. @# 26, 27.</item>
<item> #Idem argumentum pertractat. Cap. @# 28.</item>
<item> #Ex disputatis colligit auctor hominem proletarium ac
prorsus inopem ordini primo h. e. divino non ascribendum
nec ei eamdem atque Deo immortalitatem
tribuendam. Cap. @# 29, 30.</item>

<pb n="0811A"/>
garriebat. Deinde statuit auctor noster, animam mediae
cujusdam mortalem inter et divinam naturam
esse substantiae. Cap.  30-34.
<item> #Instantibus vero ethnicis, quo pacto immortalis fieri
possit anima, si mediae illius qualitatis sit, facit
satis Arnobius. Cap. @# 35, 36.</item>
<item> #Deinde animam nostram a postrema quadam potestate
fuisse quidem creatam, sed neque divinae prolis neque
summi Dei filiam esse demonstrat. Nec patitur
auctor sibi objici, mundum sine homine esse imperfectum;
adeoque Deum uniuscujusque animam ex se
ipso genitam in humanum corpus misisse. Cap. @# 36, 37, 38.</item>

<pb n="0811B"/>
poterat, sed ad privatam ipsiusmet hominis utilitatem
esse creatum. Atque ex his concludit, divinam
non esse animam, quae postmodum in corpus aliquod
a Deo missa fuerit. Cap.  39--43.
<item> #At sua, inquiunt, voluntate, non Dei jussu venit in
mundum. Cui quidem instantiae occurrit Arnobius. Cap. @# 44--46.</item>
<item> #Urgebant ethnici, unde igitur anima progenita sit aut
prolata inquirentes. Quibus respondet Arnobius, illud
primum nobis esse compertum, illam nec divinam
nec Dei esse progeniem: nihil enim a Deo summo
fieri umquam potuisse, nisi omnibus numeris absolutum.
Deinde subdit, illud nos certo cognoscere,
homines nihil esse aliud nisi animas corpori alligatas,
quae omni vitiorum genere corrumpuntur. Cap. @# 47, 48.</item>

<pb n="0811C"/>
<list>
<item> #Satis iisdem facit inquirentibus, cur Deus, cui Christiani
serviebant, patiatur illos omni persecutionum ac@#
          </item>
</list>
<list>
<item> #Tametsi christiana religio recens esset instituta, nonne@#
          </item>
</list>
<list>
<item> #Urgentibus ethnicis, quid ergo actum sit de eorum
animabus, qui ante Christi adventum mortui sunt,@#
          </item>
</list>
<list>
<item> #Nemini vero mira videri debet nostra de tot aliis rebus
ignoratio. Quis enim nescit tantas esse hominum
de re qualibet contentiones, ut nihil a quoquam asseratur,@#
          </item>
</list>
<list>
<item> #Neque dixeris, nihil penitus sine Dei voluntate fieri,
neque etiam curiosius inquiras, unde mala oriantur
et cur ea Deus permittat. Hoc unum pro certo habendum,@#
          </item>
</list>
<list>
<item> #Sunt quidem nonnulli optimis moribus: at hi sane
paucissimi sunt. Ecquinam vero perfecti sunt homines?
Non igitur divina est anima humana. Cap. @# 49, 50.</item>
<item> #Neque vero est quod rideant ethnici, si negemus nobis
esse compertum, quo modo illa sit creata. Si enim
recte a Platone assertum putant, illas non a Deo
summo, sed a minoribus quibusdam potestatibus esse
creatas: cur nobis non licebit ipsas esse mediae qualitatis
longe certius asserere, quae tamen a Deo immortalitate
donentur? Cap. @# 51, 52, 53.</item>
        </list>

<pb n="0811D"/>
nihil a vero Deo fieri malum, vitiosum et
noxium quodque omnibus non sit salutare atque
amoris plenissimum. Cap.  54, 55.


<pb n="0812A"/>
quod ab alio statim destrui non possit? Cap.  56, 57.
<item> #Quamvis ergo ignorarent Christiani, a quo et unde
creata sit anima humana: nihil inde adversus illos
efficere poterant ethnici, quibus multo plura sunt
incomperta. Cap. @# 58, 59.</item>
<item> #Recte itaque Christus, verus Deus, sub hominis forma
locutus jubet nos, relictis omnibus quaestionibus,
ad rerum universarum Dominum tota mente attolli;
qui tametsi comprehendi nequeat, nullus tamen nisi
amens illum solum esse Deum ambigit. Ethnicos
igitur, qui eum non agnoscunt, manent saevi post
mortem cruciatus. Cap. @# 60, 61, 62.</item>

<pb n="0812B"/>
et cur omnes animae non sint aequali munificentia
donatae: respondet primum Arnobius, aequaliter in
omnes divina benificia fuisse diffusa; deinde, omnes
Deum aequaliter vocare omnibusque ad se veniendi
potestatem fecisse, sed nulli necessitatem afferre. Cap.  63, 64.
<item> #Docet, cur Deus non faciat, ut inviti homines ipsius
credant promissis; deinde, quod soli Christiani salutem
consequantur ope Christi atque auxilio, cui a
Deo patre facultas ista concessa. Cap. @# 65.</item>
<item> #Transit ad veterem ethnicorum querimoniam, qua novellam
esse christianam religionem atque antiquos et
patrios ritus in barbaros ac peregrinos non esse mutandos
expostulabant. Cap. @# 66, 67, 68.</item>

<pb n="0812C"/>
res omnes humanae, nonne in primis, vel ipsis
fatentibus ethnicis, eorum Dii esse coeperunt? Cap.  69, 70.
<item> #Si ergo ante quadringentos annos Christiana religio
non erat, neque etiam ante duo annorum millia
nullos deos suos fuisse negare non poterant. At
demum religionis auctoritas non est tempore aestimando,
sed numine. Cap. @# 71.</item>
<item> #Objectionem illam deinceps infringit Arnobius, qua
ethnici obtendebant, eorum religionem multo vetustiorem
christiana esse adeoque veriorem. Cap. @# 72, 73.</item>
<item> #Respondet postulantibus ipsis ethnicis, cur tam sero
Christus a Deo missus fuerit. Cap. @# 74, 75.</item>

<pb n="0812D"/>
paenarum genere vexari et opprimi. Cap.  76, 77, 78.


<div3>
          <head>I.</head>
 Hoc in loco tribui si ulla facultas posset, vellem
cum his omnibus, quibus nomen invisum est Christi,
ab instituta principaliter defensione diverticulo paulisper
facto, talia verba miscere. Si nullam esse ducitis
<pb n="0813A"/>
contumelliam respondere aliquid interrogatos,
edissertate nobis, et dicite quid rei, quid causae est,
quod tam gravibus insectamini Christum bellis? vel
quas ejus continetis offensas, ut ad ejus nominis
mentionem rabidorum pectorum effervescatis ardoribus?
Numquid regiam sibi vindicans potestatem
terrarum orbem cunctum legionibus infestissimis occupavit,
et pacatas ab exordio nationes alias delevit
ac sustulit, alias sibi parere cervicibus compulit subjugatis?
Numquid ardoribus avaritiae flagrans universas
opes illas, quibus se genus humanum studiose
contendit impleri, possessionis suae mancipio vindicavit?
Numquid libidinum cupiditatibus gestiens pudicitiae
repagula vi fregit, aut alienis furtim insidiatus
est matrimoniis? Numquid arrogantiae supercilio tumidus,
<pb n="0813B"/>
injurias et contumelias passim sine ullius personae
discriminibus irrogavit? Qui si dignus non
esset, cui auscultare deberetis, et credere: vel hoc
ipso fuerat non aspernandus a vobis, quod salutaria
vobis ostenderet, quod vias vobis ad coelum, et
<pb n="0814A"/>
vota immortalitatis optaret. Ut non in omnes lumen et
praetenderit vitae, et periculum ignorationis amoverit?</div3>
<div3>
          <head>II.</head>
 At enim odio dignus est, quod ex orbe religiones
expulit, quod ad deorum cultum prohibuit accedi?
Ergone ille religionis extinctor, et impietatis auctor
arguitur, qui veram in orbe religionem induxit? qui
hominibus caecis, et revera in impietate degentibus,
pietatis aperuit januas, et cui se submitterent, indicavit?
An ulla est religio verior, officiosior, potentior,
justior, quam Deum principem nosse, scire Deo
principi supplicare, qui bonorum omnium solus caput,
et fons est, perpetuarum pariter fundator et conditor
rerum, a quo omnia terrena cunctaque coelestia
animantur, motu irriganturque vitali: et qui si non
esset, nulla profecto res esset, quae aliquod nomen,
substantiamque portaret? Nisi forte dubitatis an sit
<pb n="0814B"/>
iste, de quo loquimur, imperator: et magis esse Apollinem
creditis, Dianam, Mercurium, Martem. Da puerum
judicem: et haec omnia circumspiciens, quae
videmus, magis an sint dii caeteri, dubitabit, quam
<pb n="0815A"/>
in Deo cunctabitur, quem esse omnes naturaliter
scimus: sive cum exclamamus, o Deus, sive cum illum
testem constituimus improborum, et quasi nos cernat,
faciem sublevamus ad coelum.</div3>
<div3>
          <head>III.</head>
 Sed minoribus supplicare diis homines vetuit.
dii enim minores, qui sint aut ubi sint, scitis? Perstrinxit
vos aliquando suspicio eorum aut mentio, ut
merito feratis indigne abrogatos his cultus, et honoris
impartitione viduatos. Quod si non mentis elatio, et
typhus qui appellatur a Graecis, obstaret, atque officeret
vobis, jamdudum scire potuissetis, quid aut
quare prohibuerit fieri, intra fines quos stare voluerit
religionem veram, quantum vobis periculum nasceretur
ex eo, quod putaretis obsequio, vel ex quibus
malis emergeretis, si insidioso renuntiaretis
<pb n="0815B"/>
errori.</div3>
<div3>
          <head>IV.</head>
 Verum haec omnia illustrius commemorabuntur
et planius, cum ulterius prorsus fuerimus
evecti. Monstrabimus enim Christum non impietatem
docuisse nationes, sed ab latronibus pessimis
miserorum hominum imprudentiam vindicasse. Non
credimus, inquitis, vera esse quae dicit. Quid enim,
quae vos negatis vera esse, apud vos liquent, cum
imminentia, et nondum cassa, nullis possint rationibus
refutari? Sed et ipse quae pollicetur, non
probat. Ita est. Nulla enim, ut dixi, futurorum potest
existere comprobatio. Cum ergo haec sit conditio
<pb n="0816A"/>
futurorum, ut teneri et comprehendi nullius possint
anticipationis attactu: nonne purior ratio est, ex
duabus incertis et in ambigua expectatione pendentibus,
id potius credere, quod aliquas spes ferat,
quam omnino quod nullas? In illo enim periculi nihil
est, si quod dicitur imminere, cassum fiat et vacuum:
in hoc damnum est maximum, id est salutis
amissio, si cum tempus advenerit, aperiatur non
fuisse mendacium.</div3>
<div3>
          <head>V.</head>
 Quid dicitis, o nescii, etiam fletu et miseratione
dignissimi? Ita non extimescitis, ne forte haec
vera sint, quae sunt despectui vobis, et praebent materiam
risus? nec saltem vobiscum sub obscuris cogitationibus
volvitis, ne quod hoc die credere obstinata
renuitis perversitate, redarguat serum tempus,
<pb n="0816B"/>
et irrevocabilis poenitentia castiget? Nonne vel haec
saltem fidem vobis faciunt argumenta credendi, quod
jam per omnes terras in tam brevi tempore et parvo,
immensi hujus sacramenta diffusa sunt? quod nulla
jam natio est tam barbari moris, et mansuetudinem
nesciens quae non ejus amore versa molliverit asperitatem
suam, et in placidos sensus assumpta
tranquillitate migraverit? quod tam magnis ingeniis
praediti oratores, grammatici, rhetores, consulti
juris ac medici, philosophiae etiam secreta rimantes,
magisteria haec expetunt, spretis quibus paulo ante
fidebant? quod ab dominis se servi cruciatibus affici,
<pb n="0817A"/>
quibus statuerint, malunt, solvi conjuges matrimoniis,
exhaeredari a parentibus liberi, quam fidem
rumpere christianam, et salutaris militiae sacramenta
deponere? quod cum genera poenarum tanta
sint a vobis proposita religionis hujus sequentibus
leges, augeatur res magis, et contra omnes minas atque
interdicta formidinum animosius populus obnitatur,
et ad credendi studium prohibitionis ipsius
stimulis excitetur? Numquid haec fieri passim et inaniter
creditis, fortuitis incursibus assumi has mentes?
Itane istud non divinum et sacrum est, aut sine
Deo eorum tantas animorum fieri conversiones, ut
cum carnifices unci, aliique innumeri cruciatus,
quemadmodum diximus, impendeant credituris, vel
uti quadam dulcedine atque omnium virtutum amore
correpti cognitas accipiant rationes, atque mundi
<pb n="0817B"/>
omnibus rebus praeponant amicitias Christi? Nisi
<pb n="0818A"/>
forte obtusi et fatui videntur hi vobis, qui per orbem
jam totum conspirant et coeunt in istius credulitatis
assensum.</div3>
<div3>
          <head>VI.</head>
 Quid ergo? vos soli sapientiae conditi atque
intelligentiae vi mera, nescio quid aliud videtis, et
profundum? soli esse nugas intelligitis haec omnia,
soli verba et pueriles ineptias, ea quae nobis promittimus
principali ab rege ventura? Unde, quaeso, est
vobis tantum sapientiae traditum? unde acuminis,
et vivacitatis tantum? vel ex quibus scientiae disciplinis
tantum cordis assumere, divinationis tantum
potuistis haurire? Quia per casus et tempora declinare
verba scitis et nomina, quia voces barbaras,
soloecismosque vitare, quia numerosum, et instructum,
compositumque sermonem, aut ipsi vos nostis
efferre, aut incomptus cum fuerit, scire; quia
<pb n="0818B"/>
Fornicem Lucilianum, et Marsyam Pomponii obsignatum
<pb n="0819A"/>
memoria continetis; quia quae sint in litibus
constitutiones, quot causarum genera, quot dictionum,
quid sit genus, quid species, oppositum a
contrario quibus rationibus distinguatur: idcirco vos
arbitramini scire quid sit falsum, quid verum, quid
fieri possit aut non possit: quae imorum, summorumque
natura sit? Numquamne illud vulgatum perstrinxit
aures vestras, sapientiam hominis stultitiam
esse apud Deum? Primum et ipsi, penitus
perspicitis vos ipsos, si quando de rebus disceptatis
obscuris, et naturalia pergitis reserare secreta, et
ipsa quae dicitis, quae asseveratis, quae capitali plerumque
contentione defenditis, nescire vos, et unumquemque
suspiciones suas pro probatis et comprehensis
pertinaci obluctatione tutari?<pb n="0819B"/> </div3>

<div3>
          <head>VII.</head>
 Quid enim, si verum perspiciamus, etiam si
<pb n="0820A"/>
omnia saecula in rerum investigatione ponantur,
scire per nos possumus, quos ita caecos, et superbos
nescio quae res protulit, et concinnavit invidia, ut,
cum nihil sciamus omnino, fallamus nos tamen, et in
opinionem scientiae subinflati pectoris tumore tollamur?
Ut enim divina praeteream, et naturali obscuritate
res mersas, potest quisquam explicare mortalium
id, quod Socrates ille comprehendere nequit in Phaedone?
homo quid sit, aut unde sit, anceps, varius, mobilis,
pellax, multiplex, multiformis? in quos usus prolatus
sit? cujus sit excogitatus ingenio, quid in mundo faciat,
cur malorum tanta experiatur examina? utrumne
 illum tellus uliginis alicujus conversa putrore,
tamquam vermes animaverit, tamquam mures? an
fictoris alicujus, et fabricatoris manu lineamenta haec
<pb n="0820B"/>
corporis, atque oris acceperint formam? Potest, inquam,
<pb n="0821A"/>
scire in medio haec posita, atque in sensibus constituta
communibus, quibus causis mergamur in somnos,
quibus evigilemus, quibus modis fiant insomnia,
quibus visa? immo, quod ambigit in Theaeteto Plato,
vigilemus aliquando, an ipsum vigilare, quod dicitur,
somni sit perpetui portio? et quid agere videamur, insomnium
cum videre nos dicimus? radiorum et luminis
intentione videamus, an rerum imagines advolent, et
nostris in pupulis sidant? utrum sapor in rebus sit, an
palati contagionibus fiat? quibus ex causis pili nigrorem
ingenitum ponant, neque omnes pariter, sed
paulatim adjiciendo canescant? quid sit quod humores
<pb n="0822A"/>
universi unum corpus efficiant mixtione, solum
oleum respuat immersionem in se pati, sed in suam
naturam impenetrabilem semper perspicue colligatur?
Ipse denique animus, qui immortalis a vobis et
Deus esse narratur, cur in aegris aeger sit, in infantibus
stolidus, in senectute defessus, delira et fatua
et insana? Quorum infirmitas et inscientia miserabilis
hoc magis est, quod cum fieri possit ut veri aliquid
aliquando dicamus, et hoc ipsum nobis incertum sit,
an veri aliquid dixerimus.</div3>
<div3>
          <head>VIII.</head>
 Et quoniam ridere nostram fidem consuestis,
atque ipsam credulitatem facetiis jocularibus lancinare,
<pb n="0823A"/>
dicite, o festivi, et meraco sapientiae tincti et
saturi potu, estne operis in vita negotiosum aliquod
atque actuosum genus, quod non fide praeeunte suscipiant,
sumant, atque aggrediantur actores? Peregrinamini,
navigatis: non domum vos credentes peractis
negotiationibus remeaturos? terram ferro scinditis,
atque oppletis seminum varietate: non credentes vos
frugem percepturos esse vicibus temporariis? conjugalia
copulatis consortia: non futura esse credentes
casta, et officiosi foederis in maritos? liberorum suscipitis
prolem: non incolumen credentes fore, et per
gradus aetatis venturam senectutis ad metas? aegritudines
corporum medicorum committitis manibus:
non credentes morbos posse mitigata asperitate leniri?
bella cum hostibus geritis: non victoriam vos
<pb n="0823B"/>
credentes praeliorum successionibus relaturos? veneramini
deos, et colitis: non credentes illos esse, et
propitias aures vestris supplicationibus accommodare?</div3>
<div3>
          <head>IX.</head>
 Quid illa de rebus ab humana cognitione sepositis,
quae conscribitis ipsi, quae lectitatis, oculata
<pb n="0824A"/>
vidistis inspectione, et manibus tractata tenuistis?
Nonne vestrum quicumque est, huic, vel illi credit
auctori? non quod sibi persuaserit quis verum dici
ab altero, velut quadam fidei astipulatione tutatur?
Qui cunctorum originem esse dicit ignem aut aquam,
non Thaleti aut Heraclito credit? qui causam in numeris
ponit, non Pythagorae Samio, non Archytae?
qui animam dividit, et incorporales constituit formas,
non Platoni Socratico? qui quintum elementum principalibus
applicat causis, non Aristoteli Peripateticorum
patri? qui ignem minatur mundo, et venerit
cum tempus, arsurum, non Panaetio, Chrysippo, Zenoni?
qui individuis corporibus mundos semper fabricatur
et destruit, non Epicuro, Democrito, Metrodoro?
qui nihil ab homine comprehendi, atque omnia
<pb n="0824B"/>
caecis obscuritatibus involuta, non Archesilao,
Carneadi? non alicui denique Academiae veteris, recentiorisque
 cultori?</div3>
<div3>
          <head>X.</head>
 Ipsi denique principes, et praedictarum patres
sectarum, nonne ipsa ea quae dicunt, suis credita
suspicionibus dicunt? Vidit enim Heraclitus res
<pb n="0825A"/>
ignium conversionibus fieri? concretione aquarum
Thales? Pythagoras numero exire? incorporales formas
Plato? individuorum Democritus concursiones?
aut illi, qui autumant nihil posse omnino comprehendi,
an sit verum quod dicunt, sciunt: aut ipsum,
quod definiunt, veritatis esse intelligunt pronuntiatum?
Cum igitur comperti nihil habeatis et cogniti,
omniaque illa, quae scribitis, et librorum comprehenditis
millibus, credulitate asseveratis duce: quaenam
haec est judicatio tam injusta, ut nostram derideatis
fidem, quam vos habere conspicitis nostra in credulitate
communem? Sed sapientibus vos viris omnibus
instructis disciplinarum generibus creditis? nempe
illis, qui nihil sciscunt, nec pronuntiant unum; qui
pro suis sententiis bella cum adversantibus conserunt,
<pb n="0825B"/>
et pervicacia semper digladiantur hostili; qui
cum alter alterius labefactant, destruunt, convelluntque
decreta, cuncta incerta fecerunt, nec posse aliquid
sciri ex ipsa dissensione monstrarunt.</div3>
<div3>
          <head>XI.</head>
 Sed officiant haec nihil, nihilque impediant;
plurimum quo minus eis credere atque auscultare
debeatis. Et quid est, quod in hac parte, aut vos
plurimum habeatis, aut nos minus? Vos Platoni,
vos Cronio, vos Numenio, vel cui libuerit creditis:
nos credimus, et acquiescimus Christo. Iniquitas haec
quanta est, ut cum utrique auctoribus stemus, sitque
<pb n="0826A"/>
nobis et vobis unum et socium credere: vobis velitis
dari, quod ita ab illis dicatur, accipere; vos ea,
quae proferuntur a Christo, audire et spectare nolitis?
Atqui si causas causis, partes partibus voluerimus
aequare: magis nos valemus ostendere quid in
Christo fuerimus secuti, quam in philosophis quid
vos. Ac nos quidem in illo secuti haec sumus: opera
illa magnifica, potentissimasque virtutes, quas variis
edidit exhibuitque miraculis, quibus quivis posset ad
necessitatem credulitatis adduci, et judicare fideliter,
non esse quae fierent hominis, sed divinae alicujus
atque incognitae potestatis. Vos in philosophis
virtutes secuti quas estis, ut magis vos illis quam nos
Christo oportuerit credere? Quisnamne illorum aliquando
verbo uno potuit, aut unius imperii jussione:
<pb n="0826B"/>
non dicam maris insanias, aut tempestatum furores
prohibere, compescere: non caecis restituere
lumina aut sine luminibus natis dare: non ad vitam
revocare defunctos: non annosas dissolvere passiones:
sed quod levissimum multo est, fervunculum,
scabiem, aut inhaerentem spinulam callo una interdictione
sanare? Non quo illos negemus, aut morum
integritate laudabiles, aut non omni genere studiorum
et disciplinarum peritos: nam et verbis eos luculentissimis
scimus loqui et compositionibus fluere
levigatis; concludere acutissime syllogismos; ordinare
<pb n="0827A"/>
sequaciter inductiones suas; reddere definitionibus
formulas, partiri, dividere: multa dicere de
numerorum generibus: multa de musicis: geometricas
res etiam suis scitis et praeceptionibus explicare.
Sed quid istud ad causam? Numquid enthymemata,
syllogismi, resque aliae similes scire illos
veritatem spondent; aut ea re digni sunt, quibus
necessario debeat rebus de obscurissimis credi? Personarum
contentio non est eloquentiae viribus, sed
gestorum operum virtute pendenda. Ille non est dicendus
auctor bonus, qui sermonem candidule prompsit:
sed qui, quod pollicetur, divinorum operum
prosequitur sponsione.</div3>
<div3>
          <head>XII.</head>
 Argumenta vos nobis, et suspicionum argutias
profertis: quibus ipse si Christus, cum pace hoc ejus,
<pb n="0827B"/>
et cum venia dixerim, populorum in conventu uteretur:
quis acquiesceret, quis audiret, quis eum
promitteret aperte aliquid judicare? aut quis cassa
et nuda jactantem, quamvis esset imprudens, et facilitatis
<pb n="0828A"/>
stolidae, sequeretur? Virtutes sub oculis positae,
et inaudita illa vis rerum, vel quae ab ipso fiebat
palam, vel ab ejus praeconibus celebrabatur in
orbe toto: eas subdidit appetitionum flammas, et ad
unius credulitatis assensum mente una concurrere
gentes et populos fecit, et moribus dissimillimas nationes.
Enumerari enim possunt, atque in usum
computationis venire ea, quae in India gesta sunt,
apud Seras, Persas, et Medos; in Arabia, Aegypto;
in Asia, Syria; apud Galatas, Parthos, Phrygas; in
Achaia, Macedonia, Epizo; in insulis et provinciis
omnibus, quas sol oriens, atque occidens lustrat;
ipsam denique apud dominam Romam, in qua cum
homines sint Numae regis artibus, atque antiquis superstitionibus
occupati, non distulerunt tamen res
<pb n="0828B"/>
patrias relinquere, et veritati coalescere christianae.
Viderant enim currum Simonis magi, et quadrigas
igneas Petri ore difflatas, et nominato Christo evanuisse.
Viderant, inquam, fidentem diis falsis, et
<pb n="0829A"/>
ab eisdem metuentibus proditum, pondere praecipitatum
suo, cruribus jacuisse perfractis; post deinde
perlatum Brundam, cruciatibus, et pudore defessum,
ex altissimis culminis se rursum praecipitasse fastigio.
Quae omnia vos gesta neque scitis, neque scire
voluistis, neque umquam vobis necessaria judicastis;
ac dum vestris fiditis cordibus, et quod typhus
est sapientiam vocatis, dedistis circumscriptoribus
locum, illis inquam noxiis, quorum nomen interest
obsolefieri Christianum, superfundendi caligines, atque
obscurandi res tantas, eripiendae vobis fidei, subjiciendique
contemptus: ut quia sibi praesentiunt finem
pro meritis imminere, vobis quoque immitterent
causam, per quam periculum adire possetis, et viduari
<pb n="0829B"/>
benignitate divina.</div3>
<div3>
          <head>XIII.</head>
 Interea tamen, o isti, qui admiramini, qui
stupetis doctorum et philosophiae scita: ita non injustissimum
ducitis inequitare, illudere tamquam
stulta nobis et bruta dicentibus: cum vel ea, vel
talia reperiamini et vos dicere, quae nobis dici pronuntiarique
ridetis? Nec mihi cum his sermo est,
qui per varia sectarum diverticula dissipati, has atque
<pb n="0830A"/>
illas partes opinionum diversitate fecerunt. Vos,
vos appello, qui Mercurium, qui Platonem, Pythagoramque
sectamini: vosque caeteros, qui estis unius
mentis, et per easdem vias placitorum inceditis unitate.
Audetis ridere nos, qui patrem rerum ac Deum
veneramur et colimus; quodque illi dedamus et permittamus
spes nostras? Quid Plato vester in Theaeteto,
ut eum potissimum nominem, nonne animo fugere
suadet e terris: et circa illum semper, quantum
fieri potis est, cogitatione ac mente versari? Audetis
ridere nos, quod mortuorum dicamus resurrectionem
futuram? quam quidem nos dicere confitemur: sed
a vobis aliter, quam sentiamus, audiri. Quid in Politico
idem Plato? nonne cum mundus occoeperit
<pb n="0830B"/>
 ab occiduis partibus exoriri, et in cardinem vergere
qui orientis est solis, rursus erupturos homines
telluris e gremio scribit, senes, canos, decrepitos, et
cum anni coeperint accedere longiores, per eosdem
gradus, quibus hodie crescitur, ad incunabula infantiae
desituros? Audetis ridere nos, quod animarum
nostrarum provideamus saluti, id est ipsi nobis?
Quid enim sumus homines, nisi animae corporibus
<pb n="0831A"/>
clausae? Vos enim non omnes pro illarum geritis incolumitatibus
curas, non quod vitiis omnibus, et cupiditatibus
abstineatis: metus ille vos habet, ne
velut trabalibus clavis affixi, corporibus haereatis.
Quid illi sibi volunt secretarum artium ritus, quibus
affamini nescio quas potestates, ut sint vobis placidae,
neque ad sedes remeantibus patrias obstacula
impeditionis opponant?</div3>
<div3>
          <head>XIV.</head>
 Audetis ridere nos, cum gehennas dicimus,
et inextinguibiles quosdam ignes, in quos animas
dejici ab earum hostibus, inimicisque cognovimus?
Quid? Plato idem vester in eo volumine, quod de
animae immortalitate composuit, non Acherontem,
non Stygem, non Cocytum fluvios, et Pyriphlegethontem
nominat, in quibus animas asseverat volvi,
<pb n="0831B"/>
mergi, exuri? Et homo prudentiae non pravae, et examinis
judiciique perpensi rem inenodabilem suscipit:
ut cum animas dicat immortales, perpetuas, et corporali
soliditate privatas, puniri eas dicat tamen, et
doloribus afficiat sensuum. Quis autem hominum non
videt quod sit immortale, quod simplex, nullum
<pb n="0832A"/>
posse dolorem admittere? quod autem sentiat dolorem,
immortalitatem habere non posse? Nec tamen
ejus auctoritas plurimum a veritate declinat. Quamvis
enim vir lenis, et benevolae voluntatis inhumanum
esse crediderit, capitali animas sententia condemnari:
non est tamen absone suspicatus jaci eas
in flumina torrentia flammarum globis, et coenosis
voraginibus tetra. Jaciuntur enim, et ad nihilum redactae,
interitionis perpetuae frustratione vanescunt.
Sunt enim mediae qualitatis, sicut Christo auctore
compertum est, et interire quae possint, Deum si
ignoraverint, vitae et ab exilio liberari, si ad ejus
se minas, atque indulgentias applicarint. Et ut quod
ignotum est pateat, haec est hominis mors vera, haec
nihil residuum faciens. Nam illa, quae sub oculis cernitur,
<pb n="0832B"/>
animarum est a corporibus dijugatio, non finis
abolitionis extremus. Haec, inquam, est hominis mors
vera, cum animae nescientes Deum per longissimi
temporis cruciatum consumuntur igni ferro, in
quem illas jacient quidam crudeliter saevi, et ante
Christum incogniti, et ab solo sciente detecti.<pb n="0833A"/> </div3>

<div3>
          <head>XV.</head>
 Quare nihil est quod nos fallat, quod nobis
polliceatur spes cassas, quod a novis quibusdam dicitur
viris, et immoderata sui opinione sublatis, animas
immortales esse, Deo rerum, ac principi gradu
proximas dignitatis, genitore illo ac patre prolatas,
divinas, sapientes, doctas, neque ulla corporis attrectatione
contiguas: quod quia verum et certum
est, et a perfecto sumus inemendabili perfectione
prolati, inculpabiles, et ideo irreprehensibiles vivimus,
boni, justi, et recti, vitiositatis nullius rei, nulla
cupiditas nos vincit nulla libido dehonestat, virtutum
omnium servamus atque integramus tenorem. Et
quia uno ex fonte omnium nostrum defluunt animae,
idcirco unum conveniensque sentimus: non moribus,
<pb n="0833B"/>
non opinionibus discrepamus: Deum omnes novimus,
nec quot in orbe sunt homines, sunt sententiae
totidem, neque infinita varietate discretae.</div3>
<div3>
          <head>XVI.</head>
 At dum ad corpora labimur et properamus
humana, ex mundanis circulis sequuntur nos causae,
quibus mali simus, et pessimi, cupiditatibus atque
iracundia ferveamus, exerceamus in flagitiis vitam,
<pb n="0834A"/>
et in libidinem publicam venalium corporum prostitutione
damnemur. Et quemadmodum se possunt incorporalibus
corpora conjungere: aut a Deo principe
res factae, ab infirmioribus causis ad vitiorum
dehonestamenta traduci? Vultis homines institutum,
superciliumque deponere? qui Deum vobis adsciscitis
patrem, et cum eo contenditis immortalitatem
habere vos unam? vultis quaerere, pervestigare, rimari,
quid sitis vos ipsi, cujus sitis, censeamini quo
patre, quid in mundo faciatis, quanam ratione nascamini,
quo pacto prosiliatis ad vitam? vultis favore
deposito cogitationibus tacitis pervidere animantia
nos esse, aut consimilia caeteris, aut non plurima
differitate distantia? Quid est enim, quod nos ab eorum
<pb n="0834B"/>
indicet similitudine discrepare? vel quae in nobis
eminentia tanta est, ut animantium numero dedignemur
adscribi? Ex ossibus illis fundata sunt corpora,
et nervorum colligatione devincta: et nobis
comparili ratione ex ossibus fundata sunt corpora,
et nervorum colligatione devincta. Auras accipiunt
naribus, et per anhelitum reciprocatas reddunt: et
<pb n="0835A"/>
nos spiritum consimiliter ducimus, et respiramus
commeatibus crebris. Femininis generibus, masculinisque
distincta sunt: in totidem et nos sexus nostro
sumus ab auctore formati. Edunt per uteros foetus,
et corporalibus conciliis procreant: et nos corporum
conjugationibus nascimur, et ex alvis fundimur,
atque emittimur matrum. Cibo sustentantur et
potu, et superfluas foeditates inferioribus egerunt
abjiciuntque posticis: et nos cibo sustentamur et
potu, et quod natura jam respuit, per eosdem effundimus
tramites. Cura illis est omnibus famem prohibere
mortiferam, et necessario invigilare pro victu:
quid aliud nos tantis agimus in occupationibus vitae,
nisi ut ea quaeramus, quibus famis periculum devitetur,
et infelix sollicitudo ponatur? Morbos illa et
inedias sentiunt, et ad ultimum senectute solvuntur:
quid enim nos immunes malis ab his sumus, et non
eadem ratione morborum incommoditatibus frangimur,
senectutis destruimur tabe? Quod si et illud
<pb n="0835B"/>
verum est, quod in mysteriis secretioribus dicitur, in
pecudes atque alias belluas ire animas improborum,
postquam sunt humanis corporibus exutae: manifestius
comprobatur, vicinos nos esse, neque intervallis
longioribus disparatos. Siquidem res eadem
nobis et illis est una, per quam esse animantia dicimur,
et motum agitare vitalem.</div3>
<div3>
          <head>XVII.</head>
 Sed rationales nos sumus, et intelligentia
vincimus genus omne mutorum. Crederem istud verissime
<pb n="0836A"/>
dici, si cum ratione et consilio cuncti homines
viverent, servarent officiorum tenorem, abstinerent
ab illicitis, et si negotia turpia non adirent;
neque quisquam pravitate consilii, atque ignorantiae
caecitate contraria sibimet atque inimica deposceret.
Vellem tamen scire, quaenam sit haec ratio, per
quam sumus potiores animalium generibus cunctis:
quia nobis domicilia fecimus, quibus possimus hyemalia
frigora, et aestatis flagrantias evitare? Quid?
Animantia caetera hujus rei providentiam non habent?
Nonne alia cernimus opportunissimis sedibus
nidulorum sibi construere mansiones? alia saxis et
rupibus tegere et communire suspensis? excavare
alia telluris sola, et in fossilibus foveis tutamina sibimet
et cubilia praeparare? Quod si ministras manus
illis etiam donare parens natura voluisset, dubitabile
non foret, quin et ipsa construerent moenium
alta fastigia, et artificiosa excuderent novitate. Tamen
in his ipsis, quae nostris atque unguibus faciunt,
<pb n="0836B"/>
multa inesse conspicimus rationis et sapientiae simulacra
quae homines imitari nulla meditatione possumus: 
quamvis sint nobis opifices manus, atque omni
genere perfectionis artifices.</div3>
<div3>
          <head>XVIII.</head>
 Vestem illa non norunt, sellas, naves atque
aratra compingere, nec denique suppellectilem caeteram
quam familiaris usus exposcit. Non sunt ista
scientiae munera, sed pauperrimae necessitatis inventa.
Neque cum animis artes coeli ex penetralibus
<pb n="0837A"/>
ceciderunt: sed exquisitae et natae sunt in terris hic
omnes, et cum processu temporum paulatim meditatione
conflatae. Quod si haberent scientias animae,
quas genus et habere divinum atque immortale condignum
est: ab initio homines cuncti omnia scirent,
nec saeculum esset ullum, quod artis esset ignarum
alicujus, aut rerum experientia non paratum. Nunc
vero inops vita, et multarum indigens rerum, fortuita
conspiciens quaedam commodule provenire, dum imitatur,
experitur, et tentat, dum labitur, reformat,
immutat, ex assidua reprehensione paravit sibi et
<pb n="0838A"/>
concinnavit scientiolas artium, et ad unum exitum
temporibus plurimis coemendata perduxit.</div3>
<div3>
          <head>XIX.</head>
 Quod si homines penitus aut ipsos se nossent,
aut intellectum Dei suspicionis alicujus acciperent
aura, numquam sibi adsciscerent divinam immortalemque
naturam: nec existimarent quiddam magnificum
se esse, quia sibi craticulas, trulleos craterasque
fecerunt, quia subuculas, suppara, laenas,
lacernulas, trabeas, cultros, loricas et gladios, quia
rastra, securiculas, vomerem. Numquam, inquam,
crederent typho et arrogantia sublevati, prima esse
<pb n="0839A"/>
se numina, et aequalia principis summitati: quia
grammaticam, musicam, oratoriam pepererant, et
geometricas formulas. In quibus artificiis quidnam
insit admirabile, non videmus: ut ex eorum inventione
credatur esse animas potiores et sole et sideribus
cunctis, hunc totum, cujus membra sunt haec,
mundum et dignitate et substantia praeterire. Quid
enim aliud se spondent vel insinuare posse, vel tradere,
quam ut regulas nominum, differentiasque noscamus?
ut intervalla in vocum sonis? ut loquamur
suadenter in litibus, ut terrarum continentias metiamur?
Quae si secum animae divinis ex regionibus attulissent,
et esset necessarium scire, omnes ea
jamdudum in omni orbe tractarent: neque ullum
<pb n="0839B"/>
hominum reperiretur genus, quod non esset his
omnibus aequaliter atque uniformiter eruditum. Nunc
vero in mundo quotus quisque est musicus, dialecticus,
et geometres, quotus orator, poeta, grammaticus?
ex quo apparet, ut saepius dictum est, inventa
haec esse locorum necessitate, ac temporum: neque
divinas eruditas advolavisse huc animas: quod neque
<pb n="0840A"/>
omnes doctae sint, neque discere omnes possint, et
sint in his plurimae acuminis obtusioris, et bardi, et
ad discendi studium plagarum coercitione cogantur.
Quod si ea, quae discimus, reminiscentias esse
constaret, ut antiquis opinionibus scitum est, conveniebat
nos omnes ab una veritate venientes unum
nosse, unumque reminisci, non habere diversas,
non plurimas, dissidentesque sententias. Nunc vero
cum singuli aliud atque aliud asseramus, manifestum
et promptum est, nihil nos attulisse de coelo,
sed hic nata addiscere, et suspicionibus coalita vindicare.</div3>
<div3>
          <head>XX.</head>
 Et ut vobis clarius manifestiusque monstremus,
cujus sit pretii homo, quem simillimum creditis
potentiae superioris existere, concipite animis
<pb n="0840B"/>
hanc imaginem vestris, et quod fieri si aggrediamur
potest, tamquam si simus aggressi, similitudinis assumptione
teneamus. Sit igitur nobis tellure in
effossa locus habitabilis formam cubilis efficiens, tecto
et parietibus clausus; non algidus frigore, non fervoris
nimius in calore, sed ita temperatus, et medius,
<pb n="0841A"/>
ut nec frigoris sensum, nec ardorem validum perpetiatur
aestatis. In hunc sonus omnino nullius incidat
vocis, non avis, non bestiae, non tempestatis,
non hominis, non denique fragoris alicujus, aut
concrepantis terribiliter coeli. Excogitemus deinde
quemadmodum lumen accipiat, non ex illato igni,
neque ex sole conspecto, sed nothum aliquid fiat,
quod imaginem luminis caligine interposita mentiatur:
janua non una sit, nec sit introitus rectus,
adeatur inflexibus flexuosis: nec recludatur aliquando,
nisi cum necessaria ratio postularit.</div3>
<div3>
          <head>XXI.</head>
 Nunc quoniam imagini praeparavimus sedem,
accipiamus deinceps mox aliquem natum, in loci
illius hospitium, quod habeat rem nullam, et sit inane
ac vacuum: Platonica licet aut Pythagorea progenie,
<pb n="0841B"/>
aut horum alicujus, qui acuminis perhibentur fuisse
divini: aut ex Deum responsis sapientissimi nuncupati.
Quod cum actum fuerit, nutriri ut debeat sequitur,
et alimoniis convenientibus educari. Adhibeamus
igitur et nutricem, quae semper ad eum nuda,
<pb n="0842A"/>
semper silens accedat, verbum nullum faciens, nec
in sermones aliquos ora et labra diducat: sed cum
mammas dederit, et consequentia supplerit officia,
datum quieti linquat, et ante fores clausas dies noctesque
continuet. Poscit enim plerumque res, nutricias
adesse curas, et observare temporarios motus.
At vero cum coeperit solidioribus cibis infans debere
fulciri, nutrice inferantur ab eadem, veste, ut diximus,
posita, et tenore reticentiae servato. Ipse autem,
qui infertur cibus sit unus atque idem semper:
nihil materia differens, nec per varios redintegratus
sapores: sed aut fitilla de milio, aut sit panis ex
farre, aut, ut aescula imitemur antiqua, ex cinere
caldo glandes, aut ex ramis agrestibus bacculae.
Potio autem vini sit prorsus incognita, nec sedandae
<pb n="0842B"/>
aliud admoveatur siti, quam liquor purus e fontibus
caldore ignis intactus: et, si fieri potis est, manibus
subministratus cavis. Fiet enim familiaris e more
consuetudo in naturam versa: nec appetitio porrigetur
ulterius, esse amplius nesciens quod petatur.<pb n="0843A"/> </div3>

<div3>
          <head>XXII.</head>
 Quorsum igitur haec spectant? Ut, quoniam
creditum est animas divinas atque adeo immortales
esse, et ad hominum corpora disciplinis cum omnibus
advolare, experiamur ex isto, quem hoc genere
voluimus educari, capiatne res fidem, an sit
leviter credita, et frustrabili expectatione praesumpta.
Procedat igitur nobis solitudine in operta nutritus,
quot vultis annos agens, vultis vicenarius? vultis
tricenarius? immo cum annos fuerit quadraginta
permensus, mortalium conciliis inferatur: et si
verum est illum principalis esse substantiae portionem
tam laetam et ex fontibus vitae derivatum hic
agere, antequam notitiam rei sumat alicujus, aut sermone
imbuatur humano, det responsum rogatus,
quisnam sit ipse, aut quo patre, quibus sit in regionibus
<pb n="0843B"/>
editus, quo pacto, aut quanam ratione
<pb n="0844A"/>
nutritus, quid operis aut negotii celebrans anteacti
temporis decurrerit aevitatem. Ita ille non omni pecore,
ligno, saxo obtusior, atque hebetior stabit? non
missus in res novas, et numquam sibi ante cognitas,
ipsum sese est ante omnia nesciturus? Poteritne,
si quaeras, sol quid sit ostendere, terra, maria, sidera,
nubes, nebula, pluviae, tonitrua, nix, grando?
Poterit arbores scire quid sint, herbae, aut gramina,
taurus, equus, aut aries, camelus, elephantus, aut
mulus?</div3>
<div3>
          <head>XXIII.</head>
 Esurienti si dederis uvam, mustacium,
caepe, carduum, cucumerem, ficum, sciet posse sedari
omnibus ex his famem? aut quo genere singula
esse debeant esui? Et sibi ignem si plurimum
feceris, aut venenatas circumposueris bestias, nonne
<pb n="0844B"/>
ibit per medias flammas, viperas, solifugas, esse
<pb n="0845A"/>
noxias nesciens, et timere ipsum quid sit ignorans?
Jam vero si vestem, si supellectilem ponas in medio
tam urbanam, quam rusticam, eritne idem ut possit
discriminare cui negotio res quaeque conveniat?
<pb n="0846A"/>
cujus muneris accommodata sint usui? Indicet in quos
habitus vestis stragula facta sit, mitra, strophium,
fascia, pulvinus, muccinium, laena, calantica, mantele,
mastruca, soccus, solea, calceus? Quid si adjicias
<pb n="0847A"/>
rota quid sit, aut tribula, vannus, dolium,
cupa, trapetum, vomis, aut cribrum, mola, buris, aut
sarculum? Quid arquata si sellula, acus, strigilis,
polubrum, siliquastrum, trulla, lancicula, candelabrum,
<pb n="0848A"/>
batiaca, scopae, scyphus, saccus? Quid si
cithara, tibia, argentum, aes, codex, radius, liber?
Quid instrumenta si caetera, quibus vita succingitur
et continetur humana? Ita, ut diximus, ille non bovis
<pb n="0849A"/>
ritu, aut asini, porci, aut si ullum est animal tardius,
conspiciet haec quidem, formaturas varias respectans,
sed quae sint singula nesciens, et quam in causam
possideantur, ignorans? Nonne vocem, si fuerit
necessitate aliqua coactus emittere, ut solemne est
mutis, inarticulatum nescio quid ore hiante clamabit?</div3>
<div3>
          <head>XXIV.</head>
 Quid in Menone, o Plato, quaedam rationibus
numeri admota ex puerculo sciscitaris, et ex ejus
niteris responsionibus comprobare, quae discamus
non discere, sed in eorum memoriam quae antiquitus
noveramus, redire? Qui si tibi vere respondet, non
enim nos convenit fidem rebus abjudicare quas dicis,
non rerum scientia, sed intelligentia ducitur: et ex
eo, quod aliquos numeros quotidianis habet ex usibus
<pb n="0849B"/>
notos, fit ut sequatur rogatus, et ipsa illum semper
<pb n="0850A"/>
per multiplicationis adducat accessio. Quod si vere
confidis immortales huc animas, et plenas scientiae
pervolare, adolescentulum istum rogare definito,
quem esse conspicis ignarum rerum, et humanitatis
in finibus constitutum. Quadragenarium istum ad te
voca, et ex eo percontare, non abstrusum aliquid,
non involutum, non de triangulis, non de quadratis,
quid sit Cubus, aut Dynamis sesquioctavus, aut sesquitertius
ultimo: sed quod in medio situm est, bis
bina, bis terna, quam efficiant summulam, quaerito.
Volumus videre, volumus scire, quid rogatus respondeat,
an inquisitam expediat quaestionem. Ita ille
sensurus est, quamvis ei pateant aures, an aliquid
dicas, an aliquid quaeras, an ab se responderi aliquid
postules: et non stipes ut aliquis, aut Marpesia, ut
<pb n="0850B"/>
dictum est, rupes stabit elinguis et mutus, hoc ipsum
<pb n="0851A"/>
ignorans et nesciens, secum potius an cum altero
colloquaris, cum altero sermocineris, an secum: oratio
sit ista, quam promis, an sonitus vocis, nihil
rerum significans, sed inani continuatione pertractus?</div3>
<div3>
          <head>XXV.</head>
 Quid dicitis, o viri, plusquam satis est vobis
ex aliena generositate tribuentes? Haec est anima
docta illa quam dicitis, immortalis, perfecta, divina,
post Deum principem rerum, et post mentes geminas
locum obtinens quartum, et affluens ex crateribus vivis?
Hic est ille pretiosus, et rationibus homo augustissimis
praeditus, mundus minor qui dicitur, et totius
in speciem similitudinis fabricatus, atque formatus:
nullo melior, ut apparuit, pecore, obtusior ligno,
saxo, qui nesciat homines, et in mutis semper solitudinibus
<pb n="0851B"/>
degat, demoretur iners, valeat in aere, quamvis
<pb n="0852A"/>
annis vivat innumeris, et numquam nodis corporeis
eximatur. Sed cum scholas attigerit, et magistrorum
fuerit institutionibus eruditus, efficitur prudens,
doctus, et quam nuper habuerat, imperitiam
ponit. Et asellus, et bos aeque, usu atque assiduitate
cogente, discit arare ac molere: equus jugum subire,
et agnoscere in curriculo flexiones: camelus sese
submittere, sive cum sumit onera, sive cum ponit:
columba manumissa revolare ad dominicas sedes:
canis cum invenerit praedam, cohibere et continere
latratum: verba psittacus et integrare, et nomina
corvus expromere.</div3>
<div3>
          <head>XXVI.</head>
 Sed ego cum audio nescio quid praestans
animam dici, Deo vicinum et proximum, scientem
<pb n="0852B"/>
huc omnia superioribus adventare de saeculis: nolo
<pb n="0853A"/>
illam discere, sed docere: nec ex docta, ut dicitur,
elementariam fieri: sed retinentem res suas corporibus
semet circumligare terrenis. Nisi enim sese habuerit
res ita, discerni quis poterit, utrumne illud,
quod audit, reminiscatur, an discat? cum multo facilius
sit credere, discere illam quod nesciat, quam
oblitam, quod paulo ante sciebat, et oppositu corporis
amitti repetentiam priorum. Et ubi est illud quod
dicitur incorporalis anima substantiam non habere?
Quod enim nullius est corporis, oppositione alterius
non impeditur, nec potest aliquid suaderi perdere
id, quod non potest tactum rei oppositae sustinere. Ut
enim numerus in corporibus constitutus, quamvis
mille corporibus obruatur, intactus et inviolabilis
constat, ita necesse est animas, si sunt, ut perhibetur,
<pb n="0853B"/>
incorporeae, oblivionem priorum nullam pati: quamvis
eas solidissimae corporum circumligaverint junctiones.
Quid? quod eadem ratio non tantum incorporeas
indicat eas non esse, verum etiam privat
immortalitate has omni, et ad fines applicat, quibus
vita consueta est terminari. Quidquid enim causa
ingruente nonnulla ita mutatur, et vertitur, ut integritatem
suam retinere non possit: id necesse est judicari
<pb n="0854A"/>
natura esse passivum. Quod autem est promptum
atque expositum passioni, corruptibile esse,
ipsa passibilitate interveniente, denuntiatur.</div3>
<div3>
          <head>XXVII.</head>
 Ergo, si et animae perdunt omne quod noverant,
corporalibus vinculis occupatae, patiantur
necesse est aliquid, quod eas efficiat oblivionis induere
 caecitatem. Neque enim nihil omnino perpessae,
aut integritatem conservantes suam, possunt
rerum scientiam ponere, aut in alios habitus sine
sui mutabilitate transire. Atqui nos arbitramur, quod
est unum, quod immortale, quod simplex, quacumque
in re fuerit, necessario semper suam retinere naturam:
nec debere aut posse aliquid perpeti, si modo
esse perpetuum cogitat, et in finibus propriae immortalitatis
haerere. Omnis enim passio lethi atque interitus
<pb n="0854B"/>
janua est, ad mortem ducens via, et inevitabilem
rebus afferens functionem: quam si sentiunt
animae, et tactui ejus atque incursionibus cedunt,
usu et illis est vita non mancipio tradita, quamvis
aliter quidam inferant, et rei tantae fidem suis in argumentationibus
ponant.</div3>
<div3>
          <head>XXVIII.</head>
 Ac ne tamen instructi non plenius abeamus,
audiamus a vobis, quemadmodum dicitis, animas,
<pb n="0855A"/>
cum terrenis fuerint corporibus involutae, priorum
reminiscentiam non habere; cum in ipsis corporibus
positae, et prope insensibiles eorum commixtione
perfectae, pertinaciter et fideliter teneant ea quae
ante annos plures, si velis dicere vel octoginta, vel
hoc amplius, vel fecerunt, vel passae sunt, vel locutae
sunt, vel audierunt. Si enim obstaculo perficitur
corporis, ne meminerint eorum, quae jamdudum, et
ante hominem sciebant, magis est ut ea debeant oblivisci
quae conclusae in corporibus factitarunt, quam
quae foris positae, nondum hominibus conjugatae.
Quod enim rebus ingressis priorum repetentiam detrahit,
et intra se gesta irrecordabili debet obliteratione
deperdere. Una enim causa res duas efficere ac
sibi contrarias non potest, ut aliorum memorias sopiat,
<pb n="0855B"/>
alia patiatur actoris in recordationem venire.
Quod si animae, quas vocatis, membrorum impediuntur
obstaculo, quominus artes suas antiquas reminiscantur;
in corporibus ipsis quemadmodum constituta
meminerunt et sciunt animas se esse, et
corporalem substantiam non habere, immortalitatis
<pb n="0856A"/>
conditione mactatas? quem teneant in rebus gradum,
quo sint ordine a Deo patre discretae? ad infima haec
mundi quanam ratione pervenerint? quas ex quibus
circulis qualitates, dum in haec loca labuntur, attraxerint?
Quemadmodum, inquam, sciunt doctissimas
se fuisse, et obstructione corporum amisisse quae noverant!
Et hoc ipsum enim nescire debuerant, si
aliquid eis libis corporalis invexisset adjunctio; nam
scire quid fueris, et quid hodie non sis, non est signum
memoriae perditae, sed comprobatio indiciumque
servatae.</div3>
<div3>
          <head>XXIX.</head>
 Quae cum ita se habeant, desinite, quaeso,
desinite res parvas, atque exigui mominis immanibus
pretiis aestimare: desinite hominem, proletarius cum
<pb n="0856B"/>
sit, classibus, et capite cum censeatur, adscribere
ordinibus primis: cum sit inops, pauper lare, et tugurii
pauperis, nec patriciae claritatis umquam meritus
nuncupari. Cum enim vos oporteret viros recti atque
integritatis auctores, typhum et arrogantiam frangere,
quorum malis cuncti extollimur, et inanium
distendimur vanitate: non tantum accidere mala ista
<pb n="0857A"/>
censetis, verum, quod gravius multo est, addidistis
causas, quibus et vitia crescerent, et inemendabilis
nequitia permaneret. Quis est enim hominum, quamvis
ille sit indolis infamiam semper atque ignominiosa
fugientis, qui, cum dici exaudiat viris ab sapientibus
maxime immortales animas esse, nec fatorum
esse obnoxias legibus, non in omnia flagitia praeceps
se ruat, non intrepidus res obeat atque aggrediatur
illicitas? non denique omnia suis cupiditatibus largiatur,
quae libido impotens jusserit, impunitatis
praeterea etiam libertate munita? Quid enim prohibebit,
quominus haec faciat? metus supernae potestatis,
judiciumque divinum? Et quis poterit territari formidinis
alicujus horrore, cui fuerit persuasum, tam se
esse immortalem, quam ipsum Deum primum, nec
<pb n="0857B"/>
ab eo judicari quidquam de se posse: cum sit una
immortalitas in utroque, nec in alterius altera conditionis
possit aequalitate vexari?</div3>
<div3>
          <head>XXX.</head>
 Sed memoratae apud inferos poenae, et suppliciorum
generibus multiformes? Ecquis erit tam
brutus, et rerum consequentias nesciens, qui animis
incorruptibilibus credat, aut tenebras tartareas posse
aliquid nocere, aut igneos fluvios, aut coenosis gurgitibus
paludes, aut rotarum volubilium circumactus?
Quod enim contiguum non est, et ab legibus dissolutionis
<pb n="0858A"/>
amotum est, licet omnibus ambiatur flammis
torrentium fluminum, volvatur in coeno, saxorum
imminentium casibus, et immanium montium operiatur
ruinis, illibatum necesse est permaneat et
intactum, neque ullum sensum mortiferae passionis
assumere. Quid? quod ista persuasio non tantum est
incitatrix ad vitia libertate ex ipsa peccandi, verum
etiam philosophiae ipsius causam tollit, et inaniter
eam suscipi supervacanei operis difficultate declarat.
Nam si verum est, animas nullius esse participes
finis, et cum omnibus saeculis aevorum perpetuitate
procedere: quid periculi res habet contemptis praetermissisque
virtutibus, quibus est contractior atque
horridior vita, voluptatibus se dare, ac per omnia
libidinum genera effrenatum spargere immensae cupiditatis
<pb n="0858B"/>
ardorem? Ne deliciis marceat, et corrumpatur
mollitudine vitiorum? Et qua poterit ratione corrumpi
id, quod immortale, quod semper est, et nulli
obnoxium passioni? ne sordescat, et polluatur actionum
turpium foeditate? Et qui poterit pollui, corporalem
quod substantiam non habet, aut ubi sedem contaminatio
ponere, ubi spatium nullum est, in quo nota se
possit ipsius contaminationis affigere? Rursus vero
si animae lethi adeunt januas, Epicuri ut sententia
definitur, nec sic causa est competens, cur expeti
<pb n="0859A"/>
philosophia debeat: etiamsi verum est purgari hac
animas, atque ab omni puras vitiositate praestari.
Nam si communiter obeunt, et in ipsis corporibus
sensus eis deperit extinguiturque vitalis: non tantum
est erroris maximi, verum stolidae caecitatis, frenare
ingenitos appetitus, cohibere in angustiis vitam, nihil
indulgere naturae, non quod cupidines jusserint atque
instigaverint facere, cum nulla te praemia tanti laboris
expectent, cum dies mortis advenerit, et corporalibus
fueris vinculis exsolutus.</div3>
<div3>
          <head>XXXI.</head>
 Medietas ergo quaedam, et animarum anceps
ambiguaque natura, locum philosophiae peperit,
et causam cur appeteretur, invenit: dum periculum
scilicet ex malis iste formidat admissis: alter concipit
spes bonas, si nihil sceleris faciat, et cum officio
<pb n="0859B"/>
vitam justitiaque traducat. Inde est quod inter doctos
viros, et ingeniorum excellentia praeditos, de animarum
qualitate certamen est: et eas alii dicunt
mortali esse natura, nec divinam posse substantiam
<pb n="0860A"/>
sustinere: alii vero perpetuas, nec in natura posse
degenerare mortali. Quod istud ut fiat, medietatis
efficitur lege: quod et illis argumenta sunt praesto,
quibus eas passivas atque interibiles invenitur: et his
contra non desunt, quibus esse divinas immortalesque
monstratur.</div3>
<div3>
          <head>XXXII.</head>
 Haec cum ita se habeant, et cum ab summo
traditum teneamus auctore, non esse animas longe
ab hiatibus mortis et faucibus constitutas: posse tamen
longaevas summi principis munere ac beneficio
fieri: si modo illum tentent ac meditentur agnoscere:
ejus enim cognitio fermentum quoddam est vitae, ac
rei dissociabilis glutinum: tum deinde feritate atque
inhumanitate depositis, resumant ingenia mitiora:
ut at illud, quod dabitur, esse possint paratae. Quid
<pb n="0860B"/>
est quod a vobis tamquam bruti et stolidi judicemur,
si propter hos metus liberatori dedidimus et mancipavimus
nos Deo? Adversus ictus noxios, et venenatos
colubrarum morsus, remedia saepe conquirimus,
<pb n="0861A"/>
et protegimus nos laminis, Psyllis, Marsis
vendentibus, aliisque institoribus atque planis: ac
ne nobis frigora solesque incommodent rapidi, munimenta
domorum ac vestium sollicitae praeparamus
diligentia cautionis.</div3>
<div3>
          <head>XXXIII.</head>
 Mortis nobis cum proponatur metus, id
est, animarum interitus: quid non ex communi facimus
sensu, quo amamus nos omnes, quod eum qui
nobis spondet tali a periculo liberaturum retinemus,
amplectimur animisque ipsis nostris, si modo justa
est vicissitudo, praeponimus. Vos vestrarum animarum
salutem in ipsis vobis reponitis, fierique vos
deos vestro fiditis intestinoque conatu: et vero nos
nobis nihil de nostra infirmitate promittimus, naturam
<pb n="0862A"/>
intuentes nostram virium esse nullarum, et ab
suis affectibus in omni rerum contentione superari.
Vos cum primum soluti membrorum abieritis e nodis,
alas vobis affuturas putatis, quibus ad coelum
pergere, atque ad sidera volare possitis: nos tantam
reformidamus audaciam, nec in nostra ducimus esse
positum potestate sedes superas petere: cum et hoc
ipsum habeamus incertum, an vitam accipere mereamur,
et ab lege mortalitatis abduci. Vos in aulam
dominicam tamquam in propriam sedem remeaturos
vos sponte, nullo prohibente, praesumitis: at vero
nos istud, rerum sine domino fieri neque speramus
posse, neque ulli hominum tantum potestatis attribui
licentiaeque censemus.<pb n="0863A"/> </div3>

<div3>
          <head>XXXIV.</head>
 Cum igitur haec ita sint, quaenam injustitia
tanta est, ut fatui vobis credulitate in ista videamur;
cum vos et similia credere, et in eadem videamus
expectatione versari? Si irrisione existimamur
digni, quod spem nobis hujusmodi pollicemur, et vos
eadem expectat irrisio, qui spem vobis immortalitatis
adsciscitis. Si tenetis aliquam sequiminique rationem,
et nobis aliquam portionem ex ista ratione concedite.
Si nobis haec gaudia, hoc est viam fugiendae mortis,
Plato in Phaedone promisisset, aliusve ex hoc choro,
possetque eam praestare, atque ad finem pollicitationis
adducere, consentaneum fuerat ejus suscipere
nos cultus, a quo tantum doni expectaremus et muneris.
Nunc cum eam Christus non tantum promiserit,
verum etiam virtutibus tantis manifestaverit
<pb n="0863B"/>
posse compleri: quid alienum facimus, aut stultitiae
crimen quibus rationibus sustinemus, si ejus nomini
majestatique substernimur, a quo speramus utrumque,
et mortem cruciabilem fugere, et vitae aeternitate
 donari?</div3>
<div3>
          <head>XXXV.</head>
 Sed si animae, inquiunt, mortales et
qualitatis sunt mediae, immortales quemadmodum
fieri mediis ex qualitatibus possunt? Si nos istud
nescire dicamus, ac tantummodo auditum ex potentiore
credidisse, ubi nostra videbitur credulitas
lapsa, si omnipotenti credidimus regi nihil esse difficile,
nihil arduum? Si quod impossibile nobis est
<pb n="0864A"/>
factu, illi possibile, atque admodum executioni paratum?
Est enim quod obstare ejus voluntatibus possit,
aut quod esse voluerit, non necessario sequatur
ut fiat? An numquid nostris ex divisionibus colligemus,
quid aut fieri possit, aut non possit: nec rationes
considerabimus nostras tam esse mortales,
quam sumus nos ipsi, et nullius apud principem mominis?
Et tamen o isti, qui mediae qualitatis animas
esse non creditis, et in medio limite vitae atque interitus
contineri, nonne omnes omnino, quos esse
opinatio suspicatur, dii, angeli, daemones, aut nomine
quocumque sunt alio, qualitatis et ipsi sunt
mediae, et in ambiguae sortis conditione mutabiles?
Nam si omnes concedimus, unum esse rerum patrem,
immortalem atque ingenitum solum, nihilque
<pb n="0864B"/>
omnino ante illum, quod alicujus vocaminis fuerit,
invenitur: sequitur ut hi omnes quos opinatio credidit
deos esse mortalium, aut ab eo sint geniti,
aut eo jubente prolati? Si sunt prolati et geniti, et
ordinis sunt posterioris et temporis: si ordinis posterioris
et temporis, ortus necesse est habeant, et
exordia nativitatis, et vitae: quod autem habet introitum,
et vitae incipientis exordium, necessario
sequitur ut habere debeat et occasum.</div3>
<div3>
          <head>XXXVI.</head>
 Sed immortales perhibentur dii esse.
Non ergo natura, sed voluntate Dei patris, ac munere.
Quo igitur pacto immortalitatis largitio est
<pb n="0865A"/>
donum Dei, certe prolatis, et animas hoc pacto
dignabitur immortalitate donare, quamvis eas mors
saeva posse videatur extinguere, et ad nihilum redactas
irremeabili abolitione delere. Plato ille divinus
multa de Deo digna, nec communia sentiens
multitudini, in eo sermone ac libro, cui nomen Timaeus
inscribitur, Deos dicit et mundum corruptibili
 esse natura, neque esse omnino dissolutionis
expertes: sed voluntate Dei regis ac principis vinctione
in perpetua contineri. Quod enim recte sit
vinctum, et nodis perfectissimis colligatum, Dei bonitate
servari: neque ullo ab alio, nisi ab eo qui
vinxit et dissolvi, si res poscat, et salutari vinctione
donari. Ergo si res est ita, nec aliud convenit vel
existimare vel credere, quid animas admiramini mediae
<pb n="0865B"/>
dici qualitatis a nobis: cum numinibus ipsis dicat
Plato medias esse naturas, sed continuam et
<pb n="0866A"/>
inocciduam vitam principali benevolentia surrogari?
Si enim forte nescitis, et antea vobis incognitum
propter rei novitatem fuit, accipite sero, et discite
ab eo, qui novit, et protulit in medium Christo, non
esse animas regis maximi filias, nec ab eo, quemadmodum
dicitur, generatas coepisse se nosse, atque in
sui nominis essentia praedicuri, sed alterum quempiam
genitorem his esse, dignitatis et potentiae gradibus
satis plurimis ab Imperatore disjunctum: ejus
tamen ex aula et eminentium nobilem sublimitate
natalium.</div3>
<div3>
          <head>XXXVII.</head>
 Quod si essent, ut fama est, dominicae
prolis, et potestatis animae generatio principalis, nihil
eis ad perfectionem defuisset virtute perfectissima
procreatis: unum omnes intellectum habuissent,
<pb n="0866B"/>
unumque consensum, aulam semper incolerent
regiam, nec praetermissis beatitudinis sedibus,
<pb n="0867A"/>
in quibus augustissimas noverant, retinebantque
doctrinas, imprudenter appeterent terrena haec loca,
tenebrosis corporibus involutae inter pituitas et sanguinem
degerent: inter stercoris hos utres, et saccati
obscoenissimas serias. Sed habitari oportuit et
has partes, et idcirco huc animas tamquam in colonias
aliquas Deus omnipotens misit. Et quid homines
prosunt mundo, aut ob rei cujus sunt necessarii
causam, ut non frustra debuisse credantur parte in
hac agere, et terreni esse corporis inquilini? Ad
consummandam molis hujus integritatem, partem
aliquam conferunt: et nisi fuerint additi, imperfecta
et clauda est universitatis haec summa. Quid ergo?
si homines non sint, ab officiis suis cessabit mundus?
Vicissitudines suas non peragent sidera? aestates,
<pb n="0867B"/>
atque hyemes non erunt? ventorum flamina conticescent?
nec ex coactis et pendentibus nubilis ad
terram decident imbres ariditatibus temperamenta
laturi? Atqui necesse est cuncta suos ire per cursus,
nec ab ordinis nati continuatione discedere, etiamsi
<pb n="0868A"/>
nomen in mundo nullum hominis audiatur, orbisque
iste terrarum solitudinis vacuae silentio conticescat.
Quemadmodum ergo jactatur habitatorem debuisse
regionibus his addi, cum ab homine liqueat
nihil ad mundi perfectionem redire, omniaque ejus
studia commoditatem semper spectare privatam, nec
a finibus propriae utilitatis abscedere?</div3>
<div3>
          <head>XXXVIII.</head>
 Quid enim prodest mundo, ut ab rebus
incipiam seriis, maximos reges hic esse? Quid tyrannos,
quid dominos, quid innumeras alias atque amplissimas
potestates? Quid rei militaris experientissimos
duces capiendarum urbium peritos, in equestribus
praeliis aut in pedestri pugna immobiles atque
invictissimos milites? Quid oratores, grammaticos,
<pb n="0868B"/>
poetas? quid scriptores, dialecticos, musicos? quid
pantomimos, quid mimulos, histriones, cantores,
tuba, tibia, calamoque flatantes? Quid cursores,
quid pugiles, quadrigarios, desultores, grallatores,
funiambulos, praestigiatores? Quid cybiarios, salinatores,
<pb n="0869A"/>
bolonas, unguentarios, aurifices, aucupes,
vannorum sirpiarumque vitores? Quid fullones, lanarios,
phrygiones, coquos, panchristarios, muliones,
lenones, lanios, meretrices? Quid institorum
alia genera? Quid professorum, et artium, quibus
enumerandis omnis aetas angusta est, rationibus conferunt,
et constitutionibus mundi, ut sine hominibus
condi non potuisse credatur, nec obtenturus integritatem
<pb n="0870A"/>
sui, nisi ei contentio animalis miseri et
supervacui jungeretur?</div3>
<div3>
          <head>XXXIX.</head>
 Nisi forte rex mundi, quod temeritatis
est maximae humano ex ore depromere, idcirco ex
se genitas huc animas misit, ut quae fuerant apud se
deae, corporei tactus, et terrenae circumscriptionis
expertes, humana immergerentur in semina, feminarum
<pb n="0871A"/>
ex genitalibus prosilirent, ineptissimos ederent
continuarentque vagitus: exugerent fellitantes
mammas, proluvie linerent et madidarent se sua:
et ut ad silentium pavidae nutricis motibus et crepitaculis
adducerentur auditis. Idcirco animas misit,
ut quae fuerant simplices, et bonitatis nuper innoxiae,
simulare in hominibus discerent, dissimulare,
mentiri, circumscribere, fallere, adulatoria
humilitate captare, mente aliud volvere, aliud in facie
polliceri: illaqueare, decipere dolis atque insidiis
<pb n="0872A"/>
nescios, per innumeras artes malitiarum venena
conquirere, et ad usum temporis pellaci mobilitate
formare. Idcirco animas misit, ut in pacata et placida
tranquillitate degentes, assumerent ex corporibus
causas, quibus ferae fierent, et immanes, simultates,
atque inimicitias gererent, consererent inter
se bella, expugnarent atque everterent civitates:
servitutis opprimerent, et manciparent se jugo, et
ad ultimum fierent alterius altera potestatis natalium
conditione mutata? Idcirco animas misit, ut immemores
<pb n="0873A"/>
veritatis effectae, et quidnam esset Deus oblitae,
simulacris inertibus supplicarent, ligna, aera, et lapides,
divina alloquerentur ut numina, auxilia poscerent
 caesorum animantium cruore, nullam sui
facerent mentionem: quinimmo ex his aliae ut dubitarent
se esse, aut ullum esse penitus abnegarent?
Idcirco animas misit, ut quae in sedibus propriis
mente fuerant una, intellectu et scientia paribus,
postquam formas induere mortales, opinionum discriminibus
dissiderent, aliud aliis justum, aliud utile
videretur, et rectum: de appetendis rebus, fugiendisque
certarent, malorum ac bonorum alios aliae
constituerent fines: veritatem cupientibus noscere
rerum opponeretur obscuritas, et velut oculorum
luminibus viduae, nihil certum viderent, et per ancipites
<pb n="0873B"/>
semitas suspicionum inducerentur errore?</div3>
<div3>
          <head>XL.</head>
 Idcirco animas misit, ut cum animantia caetera
sponte natis alerentur, et nulla satione prolatis,
neque domorum, aut vestium tutamina sibi, aut velamenta
conquirerent, miserabilis istis necessitas adderetur:
ut cum impendiis maximis, perpetuisque
<pb n="0874A"/>
sudoribus domos sibi construerent, membrorum
conficerent tegmina, supellectilem variam diurnorum
contraherent egestati, imbecillitatis auxilia animalibus
mutuarentur a mutis, vim facerent terris, ut
non sua sufficerent gramina, sed imperatas extollerent
fruges, et cum sanguinem totum in subigenda
tellure fudissent, robigine, grandine, siccitate, spem
laboris amitterent: et ad ultimum vi famis humanis
cadaveribus incubarent, et ab hominum formis tabifica
macie dissociarentur abjunctae? Idcirco animas
misit, ut quae secum commorantes possessionis alicujus
nullum umquam habuissent amorem: avarissimae
hic fierent, et in habendi studium inexaturabili
pectoris ardescerent appetitu: effoderent altos
montes, et viscera ignota terrarum in materias verterent
<pb n="0874B"/>
alieni nominis, atque usus; penetrarent abditas
discrimine cum capitis nationes, et translatis
mercibus charitatem semper, vilitatemque captarent,
exercerent avidum atque injustissimum foenus, et
miserorum e sanguine supputandi se angerent insomnia;
millibus possessionum semper producerent
<pb n="0875A"/>
fines: et quamvis provincias totas rus facerent
unum, pro arbore una, pro sulco, forum litibus tererent;
cum amicis, et fratribus inexpiabiles susciperent
simultates?</div3>
<div3>
          <head>XLI.</head>
 Idcirco animas misit, ut quae dudum fuerant
mites et feritatis affectibus nesciae commoveri, macella
sibi, et amphitheatra constituerent, loca sanguinis,
et publicae impietatis; ex quibus in altero
mandi homines cernerent, et bestiarum laniatibus
dissipari; interficere se alios nullius ob meriti causam,
sed in gratiam voluptatemque sessorum, ipsosque
<pb n="0876A"/>
illos dies, quibus tantum committeretur nefas,
in gaudiis communibus ducerent, et festa hilaritate
sacrarent; in altero vero animalium miserorum discerperent
viscera, alias aliae raperent, ut canibus mos
est et vulturibus, portiones, subigerent dentibus, et
crudelissimo ventri darent, et in tam saevis atque
horridis moribus sortem suam flerent, quas ab talibus
mensis paupertatis angustiae vindicarent: pro
beatis ac felicibus viverent, quarum ora et faciem
tam crudeles polluerent apparatus? Idcirco animas
misit, ut divini ponderis et gravitatis oblitae, gemmas,
<pb n="0877A"/>
lapillos, margaritas, castitatis dispendio compararent,
innecterent his colla, laminas pertunderent
aurium, imminuerent frontes limbis, conficiendis
quaererent corporibus fucos, fuligine oculos obumbrarent,
nec in formis erubescerent masculorum
calamistris vibrare caesariem, cutem corporis levigare,
incedere poplitibus nudis, omnique alio cultu
<pb n="0878A"/>
vigorem virilitatis, et exponere, et in habitum feminarum
deliciasque mollire?</div3>
<div3>
          <head>XLII.</head>
 Idcirco animas misit, ut viarum aliae infestarent
meatus, aliae circumscriberent nescios, testamenta
supponerent falsa, venenatas conficerent potiones,
domos ut effringerent noctibus sollicitarent,
abigerent, praevaricarentur, et proderent, saporum
<pb n="0879A"/>
fastidia ut excuterent palato, ut in coquendis alitibus
pinguitudinem nossent retinere labentem, ut spirulas,
<pb n="0880A"/>
et botulos facerent, isicia, catillamenta, lucanica,
suminatam cum his carnem, et glaciali conditione
<pb n="0881A"/>
tuceta? Idcirco animas misit, ut res sancti
atque augustissimi nominis symphoniacas agerent et
fistulatorias hic artes, ut inflandis bucculas distenderent
tibiis, cantionibus ut praeirent obscoenis numerositer,
et scabillorum concrepationibus sonoris,
quibus animarum alia lasciviens multitudo incompositos
corporum dissolveretur in motus, saltitaret,
<pb n="0882A"/>
et cantaret, orbes saltatorios verteret, et ad ultimum
clunibus et coxendicibus sublevatis lumborum crispitudine
fluctuaret? Idcirco animas misit, ut in maribus
exoleti, in feminis fierent meretrices, sambucistriae,
psaltriae, venalia ut prosternerent corpora,
vilitatem sui populo publicarent, in lupanaribus
<pb n="0883A"/>
promptae, in fornicibus obvinctae, nihil pati renuentes,
ad oris stuprum paratae?</div3>
<div3>
          <head>XLIII.</head>
 Quid dicitis, o soboles, ac primi progenies
numinis? Ergone sapientes illae, atque ex causis
principalibus proditae genera haec animae turpitudinum,
criminum, malitiarumque noverunt, atque ut
exercerent, ut gererent, ut percelebrarent haec mala,
habitare jussae sunt has partes, et humani corporis
circumjectione vestiri? Et mortalium quisquam est
rationis alicujus accipiens sensum, qui ordinatum
existimet mundum per has esse, ac non potius sedem
ac domicilium constitutum, in quo omne quotidie
perpetraretur nefas, maleficia cuncta confierent, insidiae,
fraudes, doli, avaritia, rapinae, vis, scelus,
audacia, obscoenitas, turpitudo, flagitium, mala omnia
<pb n="0883B"/>
caetera, quae in orbe homines toto mente noxia
pariunt, et labem machinantur in mutuam?</div3>
<div3>
          <head>XLIV.</head>
 Sed sua, inquitis, voluntate, non regis jussione
venerunt. At ubi pater omnipotens fuit, ubi
regiae sublimitatis auctoritas, ut eas prohiberet abscedere,
<pb n="0884A"/>
nec in praecipites labi permitteret voluptates?
Si enim degeneres futuras locorum immutationibus
sciebat (scire autem debuerat causarum ut
omnium constitutor), aut extrinsecus aliquid accessurum
his esse, quod eas faceret oblivisci suae dignitatis
et decoris: millies, ut ignoscat, oraverim:
universorum non alius quam ipse est causa: siquidem
perpessus est evagandi eas habere jus liberum,
quas retenturas non esse integritatis suae habitum
praevidebat, atque ita perficitur, ut nihil intersit omnino
voluntarie venerint, an illius obtemperaverint
jussioni: cum non prohibendo quod oportuerat prohiberi,
cessatione crimen fecerit proprium, et retentionis
dissimulatione permiserit prius.</div3>
<div3>
          <head>XLV.</head>
 Sed procul haec abeat sceleratae opinionis
<pb n="0884B"/>
immanitas, ut Deus credatur omnipotens, magnarum
et invisibilium rerum sator, et conditor, procreator,
tam mobiles animas genuisse gravitatis ac
ponderis constantiaeque nullius; in vitia labiles, in
peccatorum genera universa declives; cumque eas
<pb n="0885A"/>
tales, atque hujusmodi sciret, in corpora ire jussisse,
quorum indutae carceribus sub procellis agerent tempestatibusque
quotidie fortunae, et modo turpia facerent,
modo paterentur obscoena: naufragiis, ruinis,
incendiorum conflagrationibus ut perirent. Pauperies
alias, alias ut mendicitas premeret, ut ferarum
paterentur aliae laniatus, muscularum aliae ut
interirent veneno, claudae ut incederent aliae, ut
aliae lumen amitterent; ut articulis sederent aliae colligatis,
morbis denique objectarentur ut cunctis, quos
infelix et miseranda mortalitas diversarum sustinet
dilaceratione poenarum; tum deinde oblitae unius
esse se fontis, unius genitoris, et capitis, germanitatis
convellerent atque abrumperent jura; urbes suas
<pb n="0886A"/>
everterent, popularentur hostiliter terras, servos de
liberis facerent, insultarent virginibus, et matrimoniis
alienis, odissent invicem sese, aliorum gaudiis
et felicitatibus inviderent; tum deinde se omnes maledicerent,
carperent, et saevorum dentium mordacitate
laniarent.</div3>
<div3>
          <head>XLVI.</head>
 Sed procul haec abeat, ut eadem rursus
frequentiusque dicamus, tam immanis, et scelerata
persuasio, ut ille salus rerum Deus omnium, virtutum
caput, benignitatis et columen, atque ut eum laudibus
extollamus humanis, sapientissimus, justus, perfecta
omnia faciens, et integritatis suae conservantia
mansiones, aut aliquid fecerit claudum, et quod eminus
esset a recto, aut ulli rei fuerit miseriarum aut discriminum
<pb n="0887A"/>
causa, aut ipsos actus quibus vita transigitur
et celebratur humana, ordinaverit, jusserit, et a
sua fluere constitutione praeceperit. Minora haec illo
sunt, et magnitudinis ejus destruentia potestatem:
tantumque est longe ut istarum auctor rerum esse
credatur, ut in sacrilegae crimen impietatis incurrat
quisquis ab eo conceperit hominem esse prognatum,
rem infelicem et miseram, qui esse se doleat: qui
conditionem suam detestetur et lugeat: qui nulla alia
de causa sese intelligat procreatum, quam ne materiam
non haberent per quam diffunderent se mala, et
essent miseri semper, quorum cruciatibus pasceretur
nescio quae vis latens et humanitati adversa crudelitas.</div3>
<div3>
          <head>XLVII.</head>
 Sed si parens, etiam genitor animarum,
<pb n="0887B"/>
inquitis, Deus non est, quo auctore progenitae, et
qua sunt ratione prolatae? Si infucata vultis audire,
nec ab aliqua vocis ostentatione deducta: item confitemur
nos istud ignorare, nescire, scientiamque tantae
rei non tantum nostram ducimus infirmitatem
fragilitatemque transire, verum etiam potestatum,
quae in mundo sunt, omnium: et quae numina se
esse opinionibus usurpavere mortalium. Sed quas Dei
negamus, cujus sint, debemus ostendere? Nihil istud
<pb n="0888A"/>
necessario sequitur, non enim si negemus muscas,
scarabeos, et cimices, nitedulas, curculiones, et tineas
omnipotentis esse opus regis: sequaciter postulandum
a nobis est ut quis ea fecerit, instituerit
que dicamus, possimus enim nulla cum reprehensione
nescire, quis et illis originem dederit, et obtinere non
esse a Deo superiore prolata tam supervacua, tam
vana, tam ad nullas pertinentia rationes, quinimmo
aliquando et noxia, et necessarias importantia laesiones.</div3>
<div3>
          <head>XLVIII.</head>
 Consimiliter hic quoque cum animas renuamus
Dei esse principis prolem, non continuo sequitur,
ut explicare debeamus quonam parente sint
editae, et causis cujusmodi procreatae. Quis enim nos
<pb n="0888B"/>
prohibet, aut unde enatae sint, prodierintque nescire,
aut eas non esse Dei progeniem, scire? Quanam, inquitis,
ratione, qua via? Quia omni vero verissimum
est, certoque certissimum, nihil rerum a principe,
sicut saepius dictum est, agi, fieri, statui, nisi quod
oporteat, et conveniat fieri: nisi quod sit plenum, et
integrum, et in suae integritatis perfectione finitum.
Porro autem conspicimus homines, id est animas
ipsas <super>c</super>, quid enim sunt homines nisi animae corporibus
<pb n="0889A"/>
illigatae? scaevitate innumerabili vitiorum ipsos se
indicare non esse patricii generis, sed ex mediocribus
familiis procreatos. Namque alios videmus immites,
facinorosos, audaces, temerarios, praecipites,
caecos, fictos, dissimulatores, mendaces, superbos,
arrogantes, avaros, cupidos, libidinosos, inconstantes,
invalidos, et sua ipsos decreta conservare nequeuntes:
quod utique non essent, si generositas eos assereret
principalis, et ab rerum capite descendentium
ducerent honestamenta natalium.</div3>
<div3>
          <head>XLIX.</head>
 Sed et boni, dicetis, sunt in rebus humanis
viri, sapientes, justi, inculpatis atque emendatissimis
moribus. Nullam referimus quaestionem, an ulli aliquando
fuerint tales, in quibus omnino nihil ista ipsa,
quae dicitur, desideraret integritas. Sint licet perhonesti,
<pb n="0889B"/>
fuerintque laudabiles, tenuerint apicem perfectionis
summum, nec in aliquo lapsu eorum aliquando
claudicaverit vita: sed audire deposcimus quot sint,
aut fuerint numero, ut ex multitudinis magnitudine
metiamur, an oppositio justa sit facta, an aequalitatis
compensatione librata. Unus, duo, tres, quatuor,
decem, vigenti, centum, certe numero definiti, et nominum
<pb n="0890A"/>
forsitan comprehensionibus terminati. At genus
humanum non ex bonis pauculis, sed ex caeteris
omnibus aestimari convenit, et ponderari. In toto
enim pars est, non totum in parte: et universitas
debet attrahere portiones, non portionibus universitas
applicari. Quid enim si hominem dicas captum
membris omnibus, et ejulantem ex cruciatibus asperis,
idcirco esse sanum, quod unius unguiculi nullum
perpetiatur dolorem? aut esse auream terram, quod
in verrucula collis unius insint exiguae miculae,
quibus nascitur colliquefactis aurum, et admiratio
congregatione conquiritur? Qualitatem materiae universitas
clementi probat, non pulvisculi stabiles:
nec mare continuo dulce est, si mitioris aquae guttas
alicujus adjeceris atque immiseris numeri, consumitur
<pb n="0890B"/>
enim minuties ista immenso: nec modo non
parvi, sed esse nullius existimandum est nominis,
quod per omnia diffusum perit, et in magni corporis
intercipitur vastitate.</div3>
<div3>
          <head>L.</head>
 Vos humano in genere bonos esse dicitis viros,
qui ut esse credantur, comparatio forsitan efficiat
pessimorum. Quinam isti sunt? dicite. Philosophi,
<pb n="0891A"/>
credo, qui se esse solos sapientissimos autumant, et
vi hujus nominis supercilium sustulerunt: nempe
illi, qui cum suis quotidie cupiditatibus pugnant, et
affectus ex animis insitos proturbare, pellere, pertinaci
 moliuntur obluctatione virtutum, qui ne in vitia
proritari facultatis possint alicujus instinctu, patrimonia
et divitias fugiunt, ut causas sibi auferant lapsus:
quod cum faciunt et curant, apertissime animas
esse indicant labiles, et infirmitate ad vitia proclives.
Nostra autem sententia, quod bonum natura est, neque
emendari, neque corripi se poscit: immo ipsum
debet quid sit malum nescire, si generis forma cujusque
in sua cogitat integritate perstare: neque
enim contrarium insitum esse contrario potest, aut
in impari paritas, aut dulcedo in amaritudine contineri.
<pb n="0891B"/>
Qui ergo luctatur animorum ingenitas corrigere
pravitates, is apertissime monstrat imperfectum se
esse: quamvis omni conatu et pervicacia contendat.</div3>
<div3>
          <head>LI.</head>
 Sed risui vobis est nostra responsio quod cum
regias soboles esse animas abnegemus, non referamus
contra, ex quibus sint causis atque originibus
procreatae. Quod est enim criminis genus, aut rei esse
alicujus ignarum, aut ipsum, quod nescias, sine aliqua
profiteri dissimulatione nescire? aut uter magis
videtur irrisione esse dignissimus vobis, qui sibi
scientiam nullam tenebrosae rei alicujus assumit, an
ille qui retur sese apertissime scire id, quod humanam
<pb n="0892A"/>
transiliat notionem, et quod sit caecis obscuritatibus
involutum? Si penitus spectetur rei cujusque
natura, in simili vos estis, quam in nobis reprehenditis,
causa. Non enim, quia dicitis ab ipso animas
rege descendere, ac succedere in hominum formas,
exploratum aliquid dicitis, et in luce positum manifestisimae
veritatis. Conjicitis enim, non scitis: suspicamini,
non tenetis. Nam si scire est illud, quod
ipse tu videris, aut cognoveris animo continere, nihil
eorum quae asseritis, potestis vos dicere aliquando
vidisse: id est animas sede ab supera et regione
descendere. Suspicione ergo utimini, non
cognitionis expressae fide. Quid est autem suspicio,
nisi opinatio rerum incerta, et in nil expositum jaculatio
mentis illata? Ergo qui suspicatur, non tenet,
<pb n="0892B"/>
nec in lumine positus cognitionis incedit. Quod si
verum et fixum est apud rectos et sapientissimos
judices: et ista vestra, qua fiditis, pro ignoratione
est habenda suspicio.</div3>
<div3>
          <head>LII.</head>
 Ac ne tamen vobis tantummodo censeatis
conjecturis uti ac suspicionibus licere, et nos idem
possumus: quoniam commune est, quod interrogatis
expromere. Unde, inquitis, homines, et ipsorum hominum
quid, aut unde sunt animae? Unde sunt elephanti,
tauri, cervi, muli, asini, Unde leones,
equi, canes, lupi, pantherae, eorumque quae vivunt,
quid aut unde sunt animae? neque enim fidem
<pb n="0893A"/>
res habet, ut Platonico ex illo cratere, quem conficit
miscetque Timaeus, aut horum animae venerint,
aut locusta, mus, sorex, blatta, rana, centipeda, animata
esse credantur, et vivere, quia ex elementis
ipsis causa est illis, atque origo nascendi: si ad animalia
gignenda, quae in singulis his degunt, insunt
abditae atque obscurissimae rationes. <note type="auto_inserted">(Nam et videmus
alios ex sapientibus dicere, tellurem esse hominum
matrem, aquam cum ea alios, aerium spiritum
his alios jungere, solem vero nonnullos esse horum
opificem, et ex ignibus animatos ejus vitali agitatione
motari.)</note> Quid si et haec non sunt, et est aliqua res
<pb n="0894A"/>
alia, alia causa, alia ratio, potestas alia denique inaudita
nobis atque incogniti nominis genus quae hominum
finxerit, et rerum constitutionibus applicarit,
nonne fieri potis est, ut exorti homines ita sint, nec
ad Deum primum nativitatis eorum referatur auctoritas?
Quid enim putamus habuisse rationis Platonem
illum magnum, pie sancteque sapientem, cum
hominis fictionem Deo removit a maximo, et ad minores
nescio quos transtulit: cumque ejusdem noluit
sinceritatis esse mixturae humani animas generis,
cujus animam fecerat universitatis istius: quam quod
hominis fabricam indignam esse rebatur Deo, nec rei
<pb n="0895A"/>
flaccidae fictionem magnitudini ejus et eminentiae
convenire?</div3>
<div3>
          <head>LIII.</head>
 Ergo cum haec ita sint, non absone neque
inaniter credimus, mediae qualitatis esse animas hominum,
utpote ab rebus non principalibus editas,
juri subjectas mortis, parvarum et labilium virium:
perpetuitate donari, si spem muneris tanti Deum ad
principem conferant, cui soli potestas est talia corruptione
exclusa largiri. Sed stulte istud credimus? Quid
ad vos? Ineptissime, fatue. Ubi vobis nocemus, vel
quam vobis facimus aut irrogamus injuriam, si omnipotentem
confidimus Deum habiturum esse rationem
nostri, cum abire a corporibus coeperimus, et ab orci
faucibus, quemadmodum dicitur, vindicari?<pb n="0895B"/> </div3>

<div3>
          <head>LIV.</head>
 Ergone, inquiet aliquis, sine Dei voluntate
quidquam potis est fieri? Considerandum est nobis
sollicite, et cura inspiciendum non parva, ne, dum
honorare nos Dominum tali interrogatione censemus,
in contrarium labamur nefas, majestatis ejus
eminentiam destruentes. Qua ratione, qua causa?
Quoniam si cuncta ejus voluntate conficiuntur, nec
<pb n="0896A"/>
citra ejus nutum quidquam potest in rebus vel provenire,
vel cadere, necessario sequitur, ut mala etiam
cuncta voluntate ejus intelligantur enasci. Sin autem
dicere voluerimus contra, pessimorum ab eo rejicientes
causas, mali esse conscium, generatoremque
nullius; incipient videri, aut eo invito res pessimae
fieri, aut, quod sit immane dixisse, nesciente, ignaro,
ac nescio. Rursus autem si dicere nulla esse voluerimus
mala, sicut esse nonnullis opinatum et placitum
reperimus; reclamabunt cunctae gentes, universaeque
nationes, cruciatus nobis ostentantes suos, et
discriminum species multiformes, quibus puncta per
singula genus uritur et laceratur humanum. Tum
deinde a nobis exquirent, cur mala si nulla sunt, ab
operibus vos certis, et facinoribus abstinetis? Cur
<pb n="0896B"/>
non omnia facitis, quae impatiens jusserit atque imperaverit
libido? Cur in noxios denique terribilibus
poenas constituitis legibus? Nam stoliditas inveniri
quae inanior potest, quam mala esse nulla contendere,
et tamquam malos perdere et condemnare peccantes.<pb n="0897A"/> </div3>

<div3>
          <head>LV.</head>
 Quae cum esse consenserimus victi, et universa
his scatere nominaliter annuerimus humana
consequetur ut rogitent, cur ergo haec mala Deus
omnipotens non aufert, sed esse perpetitur, et cum
omnibus saeculis pertinaci continuatione procedere?
Si intellectus nobis affuerit Dei regis, ac principis,
nec per impias vagari suspicionum voluerimus insanias,
respondeamus necesse est, nescire nos ista:
nec quae nullis possent facultatibus comprehendi, expetisse
aliquando aut studuisse cognoscere, meliusque
ducentes, quinimmo potius magis in inscientiae finibus
atque ignorantiae permanere, quam sine Deo dicere
nihil fieri (per voluntatem), ut simul intelligatur,
et malis eum causas dare, et miseriarum esse innumerabilium
conditorem. Mala ergo, dicetis, unde
<pb n="0897B"/>
sunt haec omnia? Ex elementis, inquiunt, et ex eorum
inaequabilitate, sapientes; quod fieri qui possit,
ut quae sensum et judicium non habent, maliciosa
esse perhibeantur et noxia: aut non ille sit potius malitiosus
et noxius, qui res pessimas futuras in alicujus
operis assumpsit effectum, eorum est, qui asserunt,
pervidere. Quid ergo nos, unde? Responsionis necessitas
nulla est, sive enim possumus dicere, sive
minus valemus, nec possumus, utrumque apud nos
parvum est; nec in magnis ponderibus ducimus
vel ignorare istud, vel scire, unum solum posuisse
contenti; nihil a Deo principe quod sit nocens atque
exitiale, proficisci. Hoc tenemus, hoc novimus,
in hac una consistimus cognitionis et scientiae veritate;
<pb n="0897C"/>
nihil ab eo fieri, nisi quod sit omnibus salutare, quod
<pb n="0898A"/>
dulce, quod amoris et gaudii laetitiaeque plenissimum;
quod infinitas habeat atque incorruptibiles voluptates,
quod sibi quisque contingere votis omnibus expetat,
forisque ab his esse exitiabile ac mortiferum
ducat.</div3>
<div3>
          <head>LVI.</head>
 Caetera quaecumque sunt alia, quae in quaestionibus
assolent controversiisque versari, quibus
genitoribus orta sint, vel quibus actoribus fiant,
neque nosce contendimus, neque inquirere aut vestigare
curamus; suis omnia relinquimus causis, nec
ad id quod expetimus, esse nobis adjuncta atque applicata
judicamus. Quid est enim quod humana ingenia
labefactare, dissolvere studio contradictionis non
audeant, quamvis illud, quod infirmare moliuntur,
sit purum, et liquidum, et veritatis obsignatione munitum?
<pb n="0898B"/>
Aut quid rursus asserere verisimilibus argumentis
non queunt, quamvis sit apertissime falsum,
quamvis evidens manifestumque mendacium? Cum
enim sibi persuaserit quis esse aliquid, aut non esse,
amat quod opinatur asserere, et acumine alios anteire,
maxime si agatur res summota, et abdita, et caligine
involuta naturae. Mundum quidam ex sapientibus existimant
neque esse natum, neque nullo esse in tempore
periturum; immortalem nonnulli, quamvis eum
conscribant esse natum et genitum. Tertiis vero collibitum
dicere est, et esse natum, et genitum, et ordinaria
necessitate periturum. Et cum ex istis opinionibus
trinis unam esse necesse sit veram, cunctis
tamen argumenta non desunt, quibus et sua decreta
<pb n="0898C"/>
confirment, et aliorum subrumpant et labefaciant
<pb n="0899A"/>
scita. Eumdem hunc alii elementis ex quatuor tradunt,
et pronuntiant stare, ex geminis alii, ex singulis
tertii; sunt qui ex his nullis, et individua corpora
ejus esse materiem et primam originem dicant. Cumque
ex his vera sit una sententia, aut nulla ex his
certa, similiter hic quoque argumenta omnibus praesto
sunt, quibus et ea quae dicunt, vera esse constituant
et redarguant positas in aliorum sententiis falsitates.
Sic et deos nonnulli esse abnegant; prorsus
dubitare se alii an sint uspiam, dicunt; alii vero existere,
neque humana curare; immo, alii perhibent,
et rebus interesse mortalium, et terrenas administrare
rationes.</div3>
<div3>
          <head>LVII.</head>
 Cum ergo haec ita sint, neque aliter fiat,
quin sit unum ex omnibus verum, pugnant tamen
argumentis omnes, neque singulis deest id, quod
<pb n="0899B"/>
probabiliter dicant, sive cum suas res asserunt, sive
cum alienis opinionibus contradicunt. Non alia, neque
absimili ratione de animarum ab his conditione
<pb n="0900A"/>
disseritur. Hic enim eas retur et esse perpetuas, et
superesse mortalium functioni; superesse ille non
credit, sed cum ipsis corporibus interire. Alterius
vero sententia est, nihil eas continuo perpeti, sed post
hominem positum aliquid eis ad vitam dari: mortalitatis
deinde in jura succedere. Et cum omnia nequeant
veri esse consortia, ita tamen fortibus et validissimis
probationibus omnes agunt, ut reperire non
possis, quidnam tibi videatur falsum: quamvis ex
omni parte diversa dici aspicias, et rerum contrarietatibus
dissona. Quod utique non fieret, si certum aliquid
tenere curiositas posset humana, vel quod videretur
inventum, aliorum omnium comprobaretur
assensu. Inanissima igitur res est, et supervacuit
operis, tamquam scias aliquid promere: aut velle scire
contendere: quod etsi sit verum, posse videas destruit:
<pb n="0900B"/>
aut acceptare pro vero id quod forsitan non
sit, et ex more hallucinantium proferatur. Et merito
res ita est. Non enim divina divinis, sed rationibus
<pb n="0901A"/>
pendimus et commetamur humanis: atque ut fieri
meruisse quid remur, ita esse oportere contendimus.</div3>
<div3>
          <head>LVIII.</head>
 Quid ergo nos soli ignoramus, nescimus,
quisnam sit animarum conditor, quisnam constitutor?
quae causa hominem finxerit? mala unde proruperint?
vel cur ea rex summus et esse patiatur, et
confici, neque a rebus propellat humanis? Vos enim
horum quidquam exploratum habetis, et cognitum?
Si suspicionum exponere volueritis audaciam, potestis
explicare, ac promere, mundus iste, qui nos
habet, utrum non sit genitus, an tempore in aliquo
constitutus? Si constitutus, et factus est, quonam operis
genere, aut rei cujus ob causam? Potestis inducere,
atque expedire rationem, cur non fixus, atque
immobilis maneat, sed orbico semper circumferatur
in motu? sua ipse se sponte, et voluntate circumagat;
<pb n="0901B"/>
an virtutis alicujus impulsionibus torqueatur? locus
ipse, ac spatium in quo situs est, ac volutatur, quid
sit? infinitus, finitus? inanis, an solidus? axis
eum sustineat extremis cardinibus nitens; an ipse se
potius vi propria sufferat, et spiritu interiore suspendat?
<pb n="0902A"/>
Potestis interrogati planum facere, scientissimeque
 monstrare, quid nivem in plumeas subaperiat
crustulas? quidnam fuerit rationis, et causae, ut
non ab occiduis partibus dies primus exurgeret, et
lucem in oriente finiret? quemadmodum sol ipso uno,
eodemque contactu tam varias res efficiat, quinimmo
contrarias? quid sit luna, quid stellae? cur una specie,
aut illa non maneat, aut per omne mundi corpus
frustilla haec ignea convenerit, atque oportuerit, figi?
cur alia ex his parva, ampliora et majora sint alia,
obtusi haec luminis, acutioris illa et fulgidae claritatis?</div3>
<div3>
          <head>LIX.</head>
 Si praesto est quod libuerit scire, et in
aperto rerum est scientia constituta, edissertate, et dicite,
quibus modis fiant et rationibus pluviae? ut in
superis partibus, atque in aeris hoc medio suspensa
aqua teneatur, natura res labilis, et ad fluorem semper
<pb n="0902B"/>
decursionemque tam prona? Edissertate, inquam, et
dicite quid sit quod grandinem torqueat? quod guttatim
faciat pluviam labi? quod imbres, ac nives plumeas,
et fulgora dilatarit? ventus unde oriatur et
quid sit? cur temporum vicissitudines institutae, cum
<pb n="0903A"/>
statui unum posset, et una esse species coeli, nihil
ut rerum desideraret integritas? Quae est causa,
quae ratio, ut maria salsa sint, aut terrarum hae dulces,
aliae sint amarae, vel frigidae? Quo ex materiae
genere humanorum corporum concreta et stabilita
sunt viscera, unde ossa solidata? quid intestina,
quid venas fistulatas, et commeabiles fecerit? Cur cum
esset utilius oculis nos illuminare compluribus ad periculum
caecitatis, duorum sumus angustis applicati?
<pb n="0904A"/>
Belluarum, et anguium tam infinita atque innumerabilia
genera, cujus rei sunt causa vel informata, vel
prodita? quid in mundo faciunt bubones, immussuli,
buteones? quid alites et volucres caeterae? quid formicarum
et vermium genera, in varias labes perniciesque
nascentia? quid pulices? quid impudentes
muscae, araneae, sorices, mures, sanguisugae, tippulae?
quid spinae, quid sentes, quid avenae, quid
lolium? quid herbarum, aut fruticum, aut adolentia
<pb n="0905A"/>
naribus, aut tristia in odoribus semina? Immo, si
aliquid sciri, comprehendi aut aliquid posse censetis,
quid sit triticum, dicite: far, hordeum, milium, cicer,
faba, lenticula, melonula, cuminum, porrina, ulpicum,
cepe? Non enim si fructui vobis sunt, et ciborum
mediis in generibus constituta, expeditum, aut
promptum est, quid sint singula, scire: cur talibus
figurata sint formis? fuerit necessitas aliqua, ut non
alios sapores, alios odores, alios colores, quam quos
habent singulae res, habere debuerint, an et alios
potuerint sumere? Ipsa deinde haec quid sint, sapor
dico, ut est sapor, et caetera qualitatum distantias
quibus ex rationibus ducant? Ex elementis, inquitis,
et ex principalibus originibus rerum. Amara sunt
enim elementa, vel dulcia, odoris sunt alicujus, vel
<pb n="0905B"/>
oloris, ut ex eorum concretione credamus partitas
esse in nascentibus qualitates, quibus aut suavitas
nascitur, aut sensibus offensio comparatur?</div3>
<div3>
          <head>LX.</head>
 Cum igitur et vos ipsos tantarum ac tot rerum
fugiant origines, fugiant causae, fugiant rationes,
neque explanare possitis quid sit factum, aut quare,
<pb n="0906A"/>
aut cur oportuerit non esse, verecundiam convellitis
et dilaceratis nostram: qui quae nequeunt sciri, nescire
nos confitemur, neque ea conquirere aut investigare
curamus, quae comprehendi liquidissimum
est non posse, quamvis mille per corda suspicio se
porrigat atque intendat humana. Et ideo Christus licet
vobis invitis Deus, Deus inquam Christus, hoc enim
saepe dicendum est, ut infidelium dissiliat et dirumpatur
auditus, Dei principis jussione loquens sub hominis
forma, cum mortalium sciret caecam esse naturam,
neque ullam posse comprehendere veritatem,
positarum nec ante oculos rerum, pro comperto habere,
et cognito, quidquid sibi esse suasisset, et
prorsus suspicionibus haesitare, litigiosas serere
atque intendere quaestiones: omnia ista nos linquere
<pb n="0906B"/>
et posthabere praecepit: neque in res eas, quae sint
a nostra procul cognitione dimotae, infructuosas immittere
cogitationes. Sed quantum fieri potis est, ad
dominum rerum tota mente atque animo proficisci,
sustolli ab his locis, atque in eum traducere suspensas
pectoris conversiones, memoriam ejus habere perpetuam:
<pb n="0907A"/>
et licet nulla possit imaginatione formari, auras
tamen nescio quas sibi contemplationis affingere. Rebus
enim ex omnibus, quas augustae continet divinitatis
obscuritas, solum esse indubitabilem, solum
verum, et de quo nullus ambigere, nisi amens possit,
et desperationis insanae, quem satis sit scire, ut nihil
aliud noveris: sisque veram, et maximam scientiam
consecutus, in Deo rerum capite et cognitione defixus.</div3>
<div3>
          <head>LXI.</head>
 Quid est, inquit, vobis investigare, conquirere,
quisnam hominem fecerit? animarum origo quae sit?
quis malorum excogitaverit causas? orbe sit sol amplior,
an pedis unius latitudine metiatur? alieno ex
lumine, an propriis luceat fulgoribus luna? quae neque
scire compendium, neque ignorare detrimentum
est ullum. Remittite haec Deo, atque ipsum scire
<pb n="0907B"/>
concedite, quid, quare, aut unde sit; debuerit esse,
aut non esse; semper natum sit aliquid, an ortus primigenios
habeat: aboleri conveniat, an reservari;
<pb n="0908A"/>
exuri, dissolvi, an repetita integritate renovari. Vestris
non est rationibus liberum implicare vos talibus,
et tam remotas inutiliter curare res. Res vestra in
ancipiti sita est, salus dico animarum vestrarum, et
nisi vos applicatis Dei Principis notioni, a corporalibus
vinculis exsolutos expectat mors saeva, non repentinam
afferens extinctionem, sed per tractum
temporis cruciabilis poenae acerbitate consumens.</div3>
<div3>
          <head>LXII.</head>
 Neque illud obrepat, aut spe vobis aeria
blandiatur, quod a sciolis nonnullis, et plurimum
sibi arrogantibus dicitur; Deo esse segnatos, nec fati
obnoxios legibus; si vitam restrictius egerint, aulam
sibi ejus patere, ac post hominis functionem prohibente
se nullo tamquam in sedem referri patritam;
neque quod Magi spondent, commendatitias habere
<pb n="0908B"/>
se preces, quibus emollitae nescio quae potestates
vias faciles praebeant ad coelum contendentibus subvolare;
neque quod Etruria libris in Acheronticis
<pb n="0909A"/>
pollicetur, certorum animalium sanguine numinibus
certis dato, divinas animas fieri, et ab legibus mortalitatis
educi. Blandimenta haec cassa sunt, et inanium
fomenta votorum. Servare animas alius, nisi Deus
omnipotens non potest; nec praeterea quisquam est,
qui longaevas facere, perpetuitatis possit et spiritum
subrogare, nisi qui immortalis et perpetuus solus
est, et nullius temporis circumscriptione finitus. Cum
enim dii omnes, vel quicumque sunt veri, vel qui
esse rumore atque opinione dicuntur, immortales et
perpetui voluntate ejus sint, et beneficii munere; qui
fieri potis est, ut alii praestare, id quod ipsi sunt valeant,
cum alienum id habeant, et majoris potentiae
commodatum? Caedat licet hostias quantaslibet Etruria;
humana sibi omnia sapientes negent; Magi cunctas
<pb n="0909B"/>
emolliant et commulceant potestates; nisi a
Domino rerum datum fuerit animis id, quod ratio
postulat, idque per mandatum, multum postea poenitebit
fuisse irrisui, cum ad sensum coeperit interitionis
accedi.</div3>
<div3>
          <head>LXIII.</head>
 Sed si, inquiunt, Christus in hoc missus a
Deo est, ut infelices animas ab interitionis exitio liberaret,
quid saecula commeruerunt priora, quae ante
ipsius adventum mortalitatis conditione consumpta
sunt? Potestis enim scire, quid sit cum eis animis
actum priscorum veterrimorumque mortalium? subventum
et his an sit ratione aliqua, consultum atque
provisum? Potestis, inquam, scire id, quod Christo
potuit docente agnosci; infinita, an finita saecula sint,
<pb n="0909C"/>
ex quo in terris esse genus hominum coepit? quando
primum animae corporibus illigatae? quis auctor vinctionis
istius, quinimmo ipsius quisnam hominis fabricator?
quo priorum abscesserint animae, quibus in
<pb n="0910A"/>
mundi partibus, aut regionibus fuerint, corruptibiles,
an contra? potuerintne accedere ad periculum moriendi,
nisi tempore necessario conservator occurrisset
Christus? Deponite has curas, et incognitas
vobis relinquite quaestiones, miseratio et illis impertita
est regia, et aequaliter per omnes divina beneficia
cucurrerunt, conservatae sunt, liberatae sunt, et mortalitatis
sortem conditionemque posuerunt. Quo genere,
quae, quando? Si arrogantia, si typhus, si elatio
abesset a vobis, jamdudum eo scire potuistis auctore.</div3>
<div3>
          <head>LXIV.</head>
 Sed si generis Christus humani, inquitis,
conservator advenit, cur omnino non omnes aequali
munificentia liberat? Non aequaliter liberat qui aequaliter
omnes vocat? aut ab indulgentia principali quemquam
<pb n="0910B"/>
repellit, aut respuit, qui sublimibus, infimis
servis, foeminis, pueris, uniformiter potestatem veniendi
ad se facit? Patet, inquit, omnibus fons vitae,
neque ab jure potandi quisquam prohibetur, aut pellitur.
Si tibi fastidium tantum est, ut oblati respuas
beneficium muneris, quinimmo si tantum sapientia
praevales, ut ea, quae offeruntur a Christo, ludum
atque ineptias nomines: quid invitans in te peccat,
cujus solae sunt hae partes, ut sub tui juris arbitrio
fructum suae benignitatis exponat? Sortem vitae eligendi
 nulli est, inquit Plato, Deus causa, neque alterius
voluntas adscribi potest cuiquam recte, cum
voluntatis libertas in ipsius sit posita potestate, qui
voluit. An numquid orandus es, ut beneficium salutis
<pb n="0910C"/>
ab Deo digneris accipere, et tibi aspernanti, fugientique
longissime, infundenda in gremium est divinae
benevolentiae gratia? Vis sumere quod offertur,
atque in tuos usus convertere? consulueris tu tibi.
<pb n="0911A"/>
Aspernaris, contemnis, et despicis? tu te muneris
commoditate privaveris. Nulli Deus infert necessitatem,
imperiosa formidine nullum terret. Neque enim
necessaria nostra illi salus est, ut compendii aliquid
dispendiive patiatur: si aut Deos nos fecerit, aut ad
nihilum redigi corruptionis dissolutione permiserit.</div3>
<div3>
          <head>LXV.</head>
 Immo, inquit, si Deus est potens, misericors,
conservator, convertat nobis mentes, et invitos
faciat suis pollicitationibus credere. Vis ergo est ista,
non gratia, nec Dei liberalitas principis, sed ad vincendi
studium puerilis, atque inanis contentio. Quid
est enim tam injustum, quam repugnantibus, quam
invitis extorquere in contrarium voluntates, inculcare
quod nolint, et quod refugiant animis? prius
nocere, quam prosis, et priore detracto, in alienum
<pb n="0911B"/>
habitum sententiamque traducere? Tu qui te verti, et
vim desideras perpeti, ut id quod nolis efficias, atque
arripias coactus: cur respuis assumere voluntate id,
quod versus desideras atque immutatus efficere? Nolo,
inquit, et voluntatem non habeo. Quid ergo criminaris
Deum, tamquam tibi desit? opem desideras
tibi ferre, cujus dona, et munera non tantum asperneris
et fugias, verum in alia verba cognomines, et
jocularibus facetiis prosequaris. Christianus ergo ni
<pb n="0912A"/>
fuero, spem salutis habere non potero? Ita est, ut ipse
proponis. Partes enim salutis dandae, conferendique
animis quod tribui convenit necessariumque est applicari,
solus a Deo patre injunctum habet et traditum,
ita se habentibus semotis atque interioribus
causis. Ut enim dii certi certas apud vos habent tutelas,
licentias, potestates, neque eorum ab aliquo id
quod ejus non sit potestatis ac licentiae, postulatis:
ita unius pontificium Christi est dare animis salutem,
et spiritum perpetuitatis apponere. Si enim patrem
creditis Liberum dare posse vindemiam, medicinam
non posse: si Cererem fruges, si Aesculapium sanitatem,
si Neptunum aliud, aliud posse Junonem,
Fortunam, Mercurium, Vulcanum, rerum esse singulos
certarum ac singularum datores: et hoc necesse
<pb n="0912B"/>
a nobis est ut debeatis accipere, a nullo animas posse
vim vitae atque incolumitatis accipere, nisi ab eo,
quem rex summus huic muneri officioque praefecit.
Hanc omnipotens Imperator esse voluit salutis viam,
hanc vitae, ut ita dixerim, januam; per hunc solum est
ingressus ad lucem, neque alia datum est, vel irrepere,
vel invadere, caeteris omnibus clausis atque
inexpugnabili arce munitis.<pb n="0913A"/> </div3>

<div3>
          <head>LXVI.</head>
 Licet ergo tu purus, et ab omni fueris
vitiorum contaminatione purgatus, conciliaveris illas
atque inflexeris potestates, ad coelum redeunti ne
vias cludant atque obsepiant transitum, ad immortalitatis
accedere nullis poteris contentionibus praemium,
nisi, quod ipsam immortalitatem facit, Christo
attribuente perceperis, et veram fueris admissus ad
vitam. Nam quod nobis objectare consuestis, novellam
esse religionem nostram, et ante dies natam
propemodum paucos, neque vos potuisse antiquam
et patriam linquere, et in barbaros ritus peregrinosque
traduci, ratione istud intenditur nulla. Quid
enim si hoc modo culpam velimus infligere prioribus
illis atque antiquissimis saeculis, quod inventis frugibus
glandes spreverint et repudiaverint arbuta?
quod corticibus contegi et amiciri desierint pellibus,
postquam vestis excogitata est textilis, usu et
<pb n="0913B"/>
commoditate succinctior? aut quod structis domibus,
<pb n="0914A"/>
et lautioribus successibus institutis, non antiquas
adamaverint casulas, nec sub rupibus et cavernis
praeoptaverint ut belluae permanere? Commune est
omnibus, et ab ipsis pene incunabulis traditum, bona
malis anteferre, inutilibus utilia praeponere, et quod
esse constiterit pretiosius, laetius, id consectari et
petere: in eoque defigere spem salutis, et salutarium
commodorum.</div3>
<div3>
          <head>LXVII.</head>
 Itaque cum nobis intenditis aversionem
ex religione priorum, causam convenit ut inspiciatis,
non factum: nec quid reliquerimus, opponere, sed
secuti quid simus, potissimum contueri. Nam si mutare
sententiam culpa est ulla, vel crimen, et a veteribus
institutis in alias res novas voluntatesque migrare;
criminatio ista et vos spectat, qui toties vitam
consuetudinemque mutastis: qui in mores alios, atque
alios ritus priorum condemnatione transistis.
<pb n="0914B"/>
Numquid enim quinque in classes habetis populum
<pb n="0915A"/>
distributum, vestri olim ut habuere majores? Numquid
magistratus per populum creatis? Militaria, urbana,
communia quae sint, comitia, scitis? Servatis
de coelo, aut otiosas facitis obnuntiationibus actiones?
Cum paratis bella, signum monstratis ex arce?
<pb n="0916A"/>
aut fecialia jura tractatis? per clarigationem repetitis
res raptas? aut Martium discrimen obeuntes spem
praelii sumitis, et ex acuminibus auspicatis? In potestatibus
obeundis leges conservatis Annarias? in
<pb n="0917A"/>
donis, in muneribus Cincias? in cohibendis Censorias
<pb n="0918A"/>
sumptibus? In penetralibus coliginis perpetuos
<pb n="0919A"/>
fovetis focos? Sacras facitis mensas salinorum appositu,
et simulacris deorum? Cum in matrimonia convenitis,
toga sternitis lectulos, et maritorum genios
<pb n="0920A"/>
advocatis? Nubentium crinem caelibari hasta mulcetis?
puellarum togulas fortunam defertis ad virginalem?
Matres familias vestrae in atriis operantur domorum,
<pb n="0921A"/>
industrias testificantes suas? potionibus abstinent
vini? affinibus et propinquis osculari eas jus
est, ut sobrias comprobent atque abstemias se esse?</div3>
<div3>
          <head>LXVIII.</head>
 In Albano antiquitus monte nullos alios
licebat, quam nivei tauros immolare candoris: nonne
istum morem religionemque mutastis, atque ut
rufulos liceret dari, Senatus constitutum sanctione?
Cum Romulo, Pompilioque regnantibus, percocta
plane, ac madida concremarentur diis exta: nonne
rege sub Tullio semicruda coepistis, et leviter animata
porricere, prisca observatione contempta? Ante
adventum in Italiam Herculis, cum ex Apollinis monitu
patri Diti ac Saturno humanis capitibus supplicaretur:
et hunc similiter morem, non fraude callidula,
et nominum ambiguitate mutastis? Cum igitur
<pb n="0921B"/>
et vos ipsi modo illos mores, modo alias leges fueritis
secuti, multaque vel erroribus cognitis, vel animadversione
meliorum sint a vobis repudiata, contempta:
<pb n="0922A"/>
quid est a nobis factum contra sensum, judiciumque
commune, si majora, et certiora delegimus, nec sumus
nos passi falsorum religionibus attineri?</div3>
<div3>
          <head>LXIX.</head>
 Sed novellum nomen est nostrum, et ante
dies paucos religio est nata, quam sequimur. Ut interim
concedam, id quod nobis objicitur intentionis
esse non falsae: quid est enim in negotiis hominum,
quod vel opere corporis et manibus fiat, vel solius
animi disciplina et cognitione teneatur, quod non ex
aliquo coeperit tempore, et in usum exierit experientiamque
mortalium? Etenim philosophia, musica,
caeteraeque omnes artes, quibus vita est exculta et
expolita communis, cum hominibus natae sunt, et
non potius nuper, quinimmo pene paulo ante, agitari,
intelligi, celebrarique coeperunt? Antequam Tages
<pb n="0922B"/>
Thuscus oras contingeret luminis, quisquam hominum
sciebat, aut esse noscendum, condiscendumque
curabat in fulminum casibus, aut extorum quid significaretur
<pb n="0923A"/>
in venis? Quando siderum motus, aut ratio
coepta est genethliaca sciri? non post Theutin Aegyptium,
aut post Atlantem, ut quidam ferunt, gestatorem,
bajulum, tibicinem illum ac destinam coeli?</div3>
<div3>
          <head>LXX.</head>
 Sed quid ego haec parva? Ipsi dii immortales,
quorum modo aditis templa, et numina suppliciter
adoratis, sicut vestris litteris atque opinionibus traditur,
non esse, non sciri, ab temporibus coeperunt
certis, et impositis nominum appellationibus nuncupari?
Nam si verum est ex Saturno atque ejus uxore
Jovem suis cum fratribus procreatum, ante nuptias
et partus Opis nusquam fuerat Jupiter, tam supremus,
quam Stygius: nusquam sali dominus, nusquam Juno,
quinimmo alius nullus, genitoribus duobus exceptis,
coeli habitabat in sedibus, sed ex eorum concubitu
<pb n="0923B"/>
concepti, et nati sunt, et spiritum hausere vitalem.
Certo ergo a tempore Deus esse Jupiter coepit, certo
cultus et sacrificia commereri: certo fratribus in potestatibus
<pb n="0924A"/>
anteponi. Rursus vero si Liber, Venus,
Diana, Mercurius, Apollo, Hercules, Musae, Tyndaridae
Castores, ignipotensque Vulcanus, Jove patre
sunt proditi, et genitore Saturnio procreati, antequam
Memoria, (quam) Alcmena, Maia, Juno, Latona, Leda,
Dione, tum et Semele Diespitris factae sunt compressionibus
foetae, nusquam et hi gentium, nec in aliqua
parte rerum fuere naturae, sed ex conventu Jovis
inseminati, et nati sunt, et aliquem sensum sui habere
coeperunt. Ergo et hi quoque tempore esse coeperunt
certo, et in numero numinum sacrorum ad
caeremonias invocari. Quod ipsum similiter dicere
translatum in Minerva licebit. Si enim Jovis, ut asseveratis,
ex cerebro sine ullius seminis emicuit jactu:
antequam est Diespiter genitus, et in utero matris
<pb n="0924B"/>
corporeae formam circumscriptionis accepit, certum
est utique Minervam non fuisse, neque rerum in numero,
aut ulla esse in substantia computatam: sed ex
<pb n="0925A"/>
quo capite Jovis enata est, et esse res coepit nonnulla
in essentia constituta. Habet ergo primigenios ortus,
et a certo coepta est tempore dea dici, sacris in aedibus
statui, et inviolabili religione sanciri. Quod cum
ita se habeat, cum de novitate loquimini religionum
nostrarum, vestrae vobis in mentem non veniunt, nec
curatis inspicere quando sint exorti Dii vestri, quas
origines habeant, quas causas, vel ex quibus proruperint
emicuerintque radicibus? Cujus est autem pudoris,
quinimmo inverecundiae cujus, quod agere te
videas, in eo alterum reprehendere, maledicti et criminis
loco dare ea, quae in te possint reciprocata
vicissitudine retorqueri?</div3>
<div3>
          <head>LXXI.</head>
 Sed quod agimus nos, novum est, quod autem
vos, priscum est, et nimiae vetustatis: et quid istud
<pb n="0925B"/>
aut vos juvat, aut nostram causam rationemque
contristat? Nova res est quam gerimus: quandoque et
ipsa vetus fiet. Vetus quam vos agitis: sed temporibus
<pb n="0926A"/>
quibus coepit, nova fuit ac repentina. Religionis
autem auctoritas non est tempore aestimanda, sed
numine: nec colere qua die, sed quid coeperis, conconvenit
intueri. Ante quadringentos annos religio,
inquitis, vestra non fuit. Et dii vestri non fuerunt
ante millia annorum duo. Quibus istud rationibus
colligi, aut quibus supputationibus potest? Non difficilibus,
non obscuris, sed quas possit videre qui volet,
et contrectare, quemadmodum dicitur, manibus.
Quis Jovem cum fratribus genuit? genitalibus Opis
adjunctus Saturnus, ut vos fertis, Coelo atque Hecata
procreatus. Quis Picum Fauni patrem, atque
avum Latini? Saturnus, ut iidem vos vestris scriptis
atque auctoribus traditis. Ergo si haec ita sunt, sequitur
ut Picus et Jupiter germanitatis sibi sociati
<pb n="0926B"/>
sint jure: utpote uno ex sanguine, unoque ex semine
procreati. Consentaneum est ita esse quod dicitur.
Ab Jove, et Pico, quot sunt generis usque ad
<pb n="0927A"/>
Latinum gradus, trini: ut indicat series. Vultis Faunus,
Latinus, et Picus, annis vixerint vicenis atque
centenis? ultra enim negatur posse hominis vita
produci. Aestimatio justa et liquida est. Trecenti ergo
sunt pleni et sexaginta post hos anni: res ita est ut
indicat supputatio. Cujus socer Latinus fuit? Aeneae.
Genitor is cujus? Albani oppidi conditoris. Quot
apud Albam regnatum est annis? quadringentis, et
prope bis denis. Aetatis urbs Roma cujus esse in
annalibus indicitur? annos ducit quinquaginta et
mille, aut non multum ab his minus. Ergo ab Jove,
qui frater est Pici, quique pater est minorum, et
reliquorum deorum, anni ad haec tempora prope millia
duo sunt, aut pleni, ut largiamur aetati. Quod cum
redargui non possit, non tantum recens nata religio
<pb n="0927B"/>
ostenditur, quam obitis: sed infantes et parvulos
esse ipsos adhuc deos, quibus tauros atque alias hostias
cum periculo corruptionis suggeritis quos oportebat
adhuc mammis atque stillato lacte nutriri.</div3>
<div3>
          <head>LXXII.</head>
 At religiones vestrae multis annis praecedunt
nostram, et eo sunt veriores, quod vetustatis
auctoritate munitae sunt. Et quid eas prodest annis
<pb n="0928A"/>
quamplurimis anteire, cum a certo coeperint tempore?
aut spatii cujus sunt millia annorum duo, saeculorum
tantis comparata cum millibus? Ac tamen ne causam
tam longa prodere dissimulatione videamur, nisi molestum
est, dicite, omnipotens, et primus Deus novella
vobis videtur res esse, et qui eum venerantes
colunt, inauditas, incognitas, repentinas agitare atque
inducere religiones? Estne illo antiquius quidquam,
aut quod eum praecedat re, tempore, nomine, potest
aliquid inveniri? Nonne solus ingenitus, immortalis
et perpetuus solus est? Quis caput, aut fons rerum
est? non ipse? cui debet aeternitas hoc ipsum, quod
nuncupatur aeternitas? non ipsi? infinita ut prodeant
saecula, non ex ejus perpetuitate perficitur? Indubitabile
istud et verum: non ergo quod sequimur novum
<pb n="0928B"/>
est, sed nos sero addidicimus, quidnam sequi
oporteat et colere: aut ubinam conveniat, et spem
salutis affigere, et salutaria subsidia collocare. Nondum
enim affulserat, qui viam monstraret errantibus,
et caligine in altissima constitutis cognitionis lumen
immitteret, et ignorationis discuteret caecitatem.<pb n="0929A"/> </div3>

<div3>
          <head>LXXIII.</head>
 Sed causa in hujusmodi vertimur soli.
Quid? vos Aegyptiaca numina, quibus Serapis atque
Isis est nomen, non post Pisonem et Gabinium
consules in numerum vestrorum retulistis deorum?
Quid Phrygiam matrem, cujus? esse conditor indicatur
vel Midas vel Dardanus, non, cum Annibal
poenus res italicas raperet, et terrarum exposceret
principatum, et nosse, et scire coepistis, et memorabili
religione sancire? Sacra Cereris matris non
quod vobis incognita essent, ascita paulo ante, obtentum
est ut Graeca dicantur, novitatem ipsam testificante
cognomine? Non doctorum in litteris continetur,
Apollinis nomen Pompiliana indigitamenta
<pb n="0930A"/>
nescire? Ex quo apparet, et liquidnm est, et hunc
vobis fuisse incognitum, post autem aliquando coepisse
esse et notum. Si quis igitur vos interroget,
cur eorum numinum, quornm modo fecimus mentionem
tam sero susceperitis cultum, responsuros
vos certum est, aut quia illos nuper deorum esse in
numero nesciebamus, aut quia nunc sumus a vatibus
moniti, aut quia in rebus asperrimis beneficiis
eorum sumus auxiliisque servati. Quod si hoc a vobis
recte existimabitis dici, et ex nostris partibus ratione
consimili existimatote esse responsum. Religio
nostra nunc nata est: nunc enim missus advenit, qui
eam nobis ostenderet, qui in ejus induceret veritatem,
<pb n="0931A"/>
qui Deus monstraret quid sit, qui ad ejus nos
cultum ab rebus opinabilibus avocaret.</div3>
<div3>
          <head>LXXIV.</head>
 Et quid, inquit, est visum Deo regi atque
principi, ut ante horas, quemadmodum dicitur, pauculas
sospitator, ad vos Christus coeli ex arcibus
mitteretur? Interrogamus et vos contra: quae causa,
quae ratio est, ut non suis aliquando reddantur mensibus
tempora, sed serius hyems, serius aestas, atque
autumnitas fiant? Cur post messes arefactas, atque
extincta frumenta, nonnumquam decidant pluviae,
quas rebus oportuit incolumibus labi, atque temporis
opportunitatibus ministrari? Immo illud exquirimus
potius, cur, si Herculem oportuit nasci, si Aesculapium,
Mercurium, Liberum, aliosque nonnullos, qui
et conciliis adjungerentur deorum, et mortalibus aliquid
<pb n="0931B"/>
utilitatis afferrent, tam sero a Jove sint proditi,
ut sola illos posteritas sciret, superiorum vero ignoraret
antiquitas? Rationem aliquam fuisse dicetis.
Ratio ergo et hic fuit, cur non nuper, sed hodie
sospitator nostri generis adveniret. Quaenam igitur
ratio? Non imus inficias nescire nos. Neque enim
promptum est cuiquam Dei mentem videre, aut quibus
modis ordinaverit res suas. Homo animal caecum,
et ipsum se nesciens nullis potest rationibus
consequi. Quid oporteat fieri, quando, vel quo genere:
ipse rerum cunctarum pater, moderator, et
Dominus scit solus. Nec si ego nequivero causas vobis
<pb n="0931C"/>
expromere, cur aliquid fiat illo vel hoc modo,
<pb n="0932A"/>
continuo sequitur ut infecta fiant quae facta sunt, et
amittat res fidem, quae generibus virtutum tantis et
potestatum indubitabilis esse monstrata est.</div3>
<div3>
          <head>LXXV.</head>
 Tu opponas et referas, cur tam sero emissus
est sospitator? In infinitis perpetuis saeculis nihil
omnino dicendum est serum. Ubi enim finis, et initium
nullum est, nihil tardum. Tempus enim a finibus
et extremitatibus noscitur, quae habere non potest
series et immoderata continuatio saeculorum.
Quid enim si res ipsae, quibus opem conveniebat
ferri, opportunitatem istam temporis exigebant?
Quid si alterius conditionis antiqua, alterius fuere
sequentia? Quid si priscis aliter subveniri, aliter debuit
posterioribus consuli? Nonne litteras auditis
commemorantes vestras, fuisse homines olim semideos,
<pb n="0932B"/>
heroas, cum immanibus corporibus atque vastis?
Non infantes sub uberibus matrum stentoreos
legitis edidisse vagitus, quorum ossa variis in regionibus
eruta, vix repertoribus fecerunt fidem, humanorum
reliquias esse membrorum? Potest ergo fieri,
ut tum demum emiserit Christum Deus omnipotens,
Deus solus, postquam gens hominum fractior et infirmior
coepit nostra esse natura. Si quod hodie factum
est, ante millia fieri potuisset annorum, fecisset
istud rex summus: aut si post totidem millia, id
quod hodie factum est, debuisset impleri, nihil
Deum cogebat necessarias temporum non expectare
<pb n="0932C"/>
mensuras. Rationibus fixis peraguntur res ejus,
<pb n="0933A"/>
et quod semel decretum est fieri, nulla potest novitate
mutari.</div3>
<div3>
          <head>LXXVI.</head>
 Cum ergo, inquitis, omnipotenti serviatis
Deo, et eum habere confidatis salutis atque incolumitatis
vestrae curam, cur persecutiones patitur perpeti
vos tantas, atque omnia genera poenarum et suppliciorum
subire? Perquiramus et nos contra, cur et
vos cum tantos et tam innumeros colatis deos, cumque
illis aedes constituatis sacras, simulacra effingatis
ex auro, animantium mactetis greges, acerras omnes
thuris plenis conficiatis altaribus, cur non immunes
agitis tot discriminibus, et procellis, quibus quotidie
<pb n="0934A"/>
vos agunt exitiabiles multiplicesque fortunae? Cur,
inquam, dii vestri cessant a vobis avertere tot morborum
et valetudinum genera, naufragia, ruinas,
incendia, pestilentias, sterilitatem, amissionem pignorum,
et proscriptionem bonorum, discordias,
bella, simultates, captivitates urbium, et, sublatis
ingenuitatibus, servitutes? Sed et nobis in hujusmodi
casibus minime auxiliatur Deus. Prompta et manifesta
causa est. Nihil enim est nobis promissum ad
hanc vitam, nec in carunculae hujus folliculo constitutis,
opis aliquid sponsum est, auxiliique decretum:
quinimmo edocti sumus minas omnes, quaecumque
sunt, parvi ducere, atque aestimare fortunae. Ac si
<pb n="0935A"/>
quando ingruerit vis quaepiam gravior, quam finem
necesse sit consequi, eam non timere, nec fugere
quo facilius exui corporalibus possimus e vinculis, et
tenebrosam evadere caecitatem.</div3>
<div3>
          <head>LXXVII.</head>
 Itaque ista, quam dicitis, persecutionis
asperitas liberatio nostra est, non persecutio; nec
poenam vexatio inferet, sed ad lucem libertatis educet:
ut si aliquis brutus ac stolidus in carcerem
hominem datum, quaestionum numquam afficere se
gravibus atque immanibus existimet poenis, nisi in
ipsum saeviat carcerem, materiam ejus comminuat,
atque urat tectum, parietem, januas, partesque alias
operis renudet, dejiciat, affligat, nesciens hoc facto
ei, cui videatur officere, dari ab se lucem et sceleratam
eripi caecitatem; itidem et vos flammis, exiliis,
<pb n="0935B"/>
cruciatibus, belluis, quibus corpora lancinatis
et divexatis nostra, non vitam eripitis nobis, sed pelliculis
relevatis et cutibus nos; nescii quod quantum
instatis et pergitis in effigies has nostras speciesque
<pb n="0936A"/>
saevire, tantum arctis et gravibus relevatis nos vinculis,
et ad lumen efficitis circumcisis nexibus evolare.</div3>
<div3>
          <head>LXXVIII.</head>
 Quare homines abstinete quaestionibus
vacuis impedire spes vestras; nec, si aliter quam vos
putatis, aliquid se habet, vestris potius opinionibus
credere, quam rei debetis augustae. Urgent tempora
periculis plena, et exitiabiles imminent poenae, confugiamus
ad salutarem Deum, nec rationem muneris
exigamus oblati. Cum de animarum agatur salute,
ac de respectu nostri, aliquid et sine ratione faciendum
est, ut Epictetum dixisse approbat Arrianus.
Dubitamus, ambigimus, nec esse quod dicitur plenum
fidei suspicamur; committamus nos Deo, nec plus
apud nos valeat incredulitas nostra, quam illius nominis
et potentiae magnitudo; ne dum ipsis nobis argumenta
<pb n="0936B"/>
conquirimus, quibus esse videatur falsum id,
quod esse nolimus atque adnitimur verum, obrepat dies
extremus et inimicae mortis reperiamur in faucibus.
</div3>
      </div1>

<div1>
        <head> #LIBER TERTIUS.@# </head>
<pb n="0937"/>


</div1>
<div1>
        <head>INDEX CAPITUM.</head>
<list>
<item> #Irridet Arnobius ethnicos, quod deos inducant humanis
officiis, negotiis, rebusque aliis sive bonis sive malis@#
          </item>
</list>
<list>
<item> #Hoc autem semel admisso, dii sibi invicem aut similes
aut dissimiles dici deberent. Utrumque vero absonum.@#
          </item>
</list>
<list>
<item> #Ulterius progreditur auctor atque ex his quae ethnici de@#
          </item>
</list>
<list>
<item>
<pb n="0937A"/> #Christiana religio ab eximiis viris jamdudum satis superque
adserta; quae tamen nullo prorsus vindice indiget
per seipsam plane inconcussa. Cap. @# 1.</item>
<item> #Interceptam defensionem resumens Arnobius, ethnicis
respondet, cur christiani deos nec colerent nec adorarent.
In Deo rerum omnium creatore quidquid colendum
et adorandum est, a christianis coli et adorari.
Si qui ergo dii sint, ab illo originem suam ducunt
atque in eo coluntur. Cap. @# 2, 3.</item>
<item> #At illos revera esse deos probari numquam potuit ab
ethnicis quibus incompertum semper fuit, aut unde
nomina sua acceperint, aut quanta sit eorum multitudo.
Cap. @# 4, 5.</item>
        </list>

<pb n="0937B"/>
diis suis praedicabant, nullos esse apertissime demonstrat.
Primo enim deos mares et feminas venerabantur,
at divinam naturam nullius esse sexus capacem
comprobatur. Praeterea si dii gentium generare
ac generari possent, quum fingantur immortales,
jam infinitus esset eorum numerus. Cap.  6, 7, 8, 9.
<item> #Ad haec foedis cupiditatibus ac voluptatibus contaminarentur
dii. Non est ergo, cur ethnici aegre ferant,
deos ejusmodi generantes ac genitos reprobari a
christianis. Cap. @# 10, 11, 12.</item>
<item> #Deinde perstringit gentiles Arnobius, quod persuasum
habebant, quemadmodum saducaei, deos corporea humanaque
forma figurari atque componi. Cap. @# 12, 13.</item>

<pb n="0937C"/>
Cap.  14, 15.
<item> #Neque eos esse audiendos, qui diis humanam formam
accommodari, honoris tantum causa, respondebant,
evincit Arnobius. Cap. @# 16.</item>
<item> #Nulla igitur Dei, tametsi audiat, videat, intelligat,
species aut figura esse potest. Unum scimus, nihil
corporei aut humanorum affectuum esse in Deo, cujus
natura nullo potest explicari mortali sermone.
Cap. @# 17, 18, 19.</item>

<pb n="0937D"/>
praesidentes. Cap.  20, 21.


<pb n="0938A"/>
<list>
<item> #Deinde de Minerva, Neptuno, Mercurio, Magna Matre,
Libero atque Apolline. Ad haec de Diana, Cerere
aliisque, nec non de Mundo, quem frustra nonnulli@#
          </item>
</list>
<list>
<item> #Suam sententiam confirmat auctor, horum officiorum,
quibus dii praesunt, enumeratione peracta.
Cap. @# 22, 23, 24, 25.</item>
<item> #Idem persequitur argumentum, concluditque placita
ejusmodi neminem umquam persuasurum Christianis,
quantumlibet impii et athei dicantur. Cap. @# 26, 27, 28.</item>
<item> #Fictitios praeterea omnino esse gentilium Deos luculenter
demonstrat Arnobius ex variis illorum opinionibus,
quae de iisdem numinibus circumferuntur, et
primum de Jano, Saturno, Jove et Junone.
Cap. @# 29, 30.</item>
        </list>

<pb n="0938B"/>
Deum aeternum esse putarunt. Ex qua quidem opinionum
plane ridicularum varietate caeterorum deorum
falsitas evidentissime ostenditur. Cap, 31, 36.
<item> #Idem non minus efficaciter conficit Arnobius ex eorumdem
ethnicorum absurdis dissidiis de origine et numero
deorum suorum. Ubi primum de Musis. Cap. @# 37.</item>
<item> #De Novensilibus. Cap. @# 38,-39.</item>
<item> #De Penatibus. Cap. @# 40.</item>
<item> #De Laribus. Cap. @# 41, 42.</item>
<item> #Atque inter tantas dissensiones nulli homini ethnico discernere
licuit, quis ex illis verus erat Deus, quis honorandus,
invocandus et exorandus. Cap. @# 43, 44.</item>

<div3>
          <head>I.</head>
 Jamdudum quidem criminibus his omnibus, maledictionibus
potius, ut vera dicamus ab excellentibus
<pb n="0938C"/>
parte in hac viris, et veritatem istam commeritis
nosse, satis plene accurateque responsum est; neque
apex ullus ullius praetermissus est quaestionis, qui
non sit modis mille et rationibus validissimis refutatus.
Non est igitur necessarium parte in hac
causae diutius immorari. Neque enim stare sine assertoribus
non potest religio christiana? aut eo esse
comprobabitur vera, si adstipulatores habuerit plurimos,
et auctoritatem ab hominibus sumpserit?
Suis illa contenta est viribus, et veritatis propriae
fundaminibus nititur: nec spoliatur vi sua, etiamsi
<pb n="0938D"/>
nullum habeat vindicem; immo si linguae omnes contrafaciant,
<pb n="0939A"/>
contraque nitantur, et ad fidem illius abrogandam
consensionis unitae animositate conspirent.</div3>
<div3>
          <head>II.</head>
 Nunc ad ordinem revertamur, a quo sumus
necessario paulo ante digressi: ne diutius interrupta
defensio palmam criminis comprobati calumniatoribus
concessisse dicatur. Subjiciunt enim haec: Si
vobis divina res cordi est, cur alios nobiscum neque
deos colitis, neque adoratis, nec cum vestris gentibus
communia sacra miscetis, et religionum conjungitis
ritus? Possumus interim dicere, ad cultum divinitatis
obeundum satis est nobis Deus primus;
Deus, inquam, primus, Pater rerum ac Dominus,
constitutor moderatorque cunctorum; in hoc omne
quod colendum est, colimus; quod adorari convenit,
adoramus; quod obsequium venerationis exposcit,
venerationibus promeremur. Cum enim divinitatis
<pb n="0939B"/>
ipsius teneamus caput, a quo ipsa divinitas divinorum
omnium, quaecumque sunt, ducitur, supervacuum
putamus personaliter ire per singulos; cum et ipsi qui
sint et quae habeant nomina nesciamus; et cujus sint
praeterea numeri, neque liquidum, neque comprehensum,
neque exploratum habere possumus.</div3>
<div3>
          <head>III.</head>
 Atque ut in terrestribus regnis necessitate
nulla compellimur, regalibus in familiis constitutos
<pb n="0940A"/>
nominatim in principibus adorare, sed in regum
ipsorum cultu, quidquid illis annexum est, tacita et
se sentit honorificentia comprehendi: non alia ratione
quicumque hi dii sunt, quos esse nobis proponitis:
si sint progenies regia et principali oriuntur e
capite, etiam si nullos accipiant nominatim a nobis
cultus intelligunt se tamen honorari communiter cum
suo rege, atque in illius venerationibus contineri. Et
hoc quidem a nobis fuerit ita propalatum, si modo
liquet et constat praeter ipsum regem et principem
esse alienum capita, quae digesta et separata per numerum,
velut quemdam populum plebeiae multitudinis
faciant. Neque nobis in aedibus sacris effigies pro
diis et illa simulacra velitis ostendere: quae intelligitis
vos quoque, et recusatis et renuitis confiteri, vilissimi
esse formas luti, et fabrorum figmenta puerilia.
<pb n="0940B"/>
Et cum de re loquimur divina vobiscum, hoc ut
ostendatis exposcimus, esse deos alios natura, vi,
nomine; non in simulacris propositos quos videmus,
sed in ea substantia, in qua conveniat aestimari tanti
esse nominis oportere virtutem. Sed consilium non
est parte in hac causae diutius immorari, ne lites
maximas concitare, ac tumultuosa conserere videamur
velle certamina.<pb n="0941A"/> </div3>

<div3>
          <head>IV.</head>
 Sit ista, ut praedicatis, plebs numinum, sint
deorum innumerae gentilitates; adstipulamur, acquiescimus,
connivemus, nec in aliqua quaestione dubitabile
istud ambiguumque configimus. Illud tamen
a vobis audire exposcimus et rogamus, unde vobis
compertum est, vel quibus rationibus comprehensum,
hinc desint in coelo, quos esse existimatis et
colitis; an nescio qui alii, opinionis et nominis inauditi?
Potest enim fieri, ut et hi sint quos esse non
remini; et quos esse confiditis, in nulla inveniantur
parte naturae. Neque enim coeli aliquando subvolastis
ad sidera, singulorum facies atque ora vidistis: et
quos esse memineritis illic deos, eosdem hic colere,
<pb n="0941B"/>
tamquam notos instituistis ac visos. Sed et illud rursus
<pb n="0942A"/>
desideramus audire a vobis, ne imposita habeant
haec nomina quibus eos vocatis, an ipsi haec sibi diei
bus imposuerint lustricis? Si divina haec sunt et coelestia
nomina, quis detulit ad vos ea? Sin autem a
vobis appositas appellationes has habent, quemadmodum
potuistis vocabula his dare, quos neque videbatis
aliquando, neque quales aut qui essent, in ulla
cognatione noratis?</div3>
<div3>
          <head>V.</head>
 Sed ut vultis et creditis, atque ut vobis persuasum
est, hi dii sint: nominibus appellentur his
etiam, quibus eos populares censeri popularis vulgaritas
ducit: unde tamen vobis scire, quot nominis
hujus censum compleant, etsi sint aliqui vobis in cognitionem,
<pb n="0942B"/>
in usum aliquando notitiamque perlati?
<pb n="0943A"/>
Neque enim sciri est facile, definita et certa sit eorum
numeri multitudo: an sine ulla populositas
summa sit, nec computationis alicujus rationibus
terminata. Fingamus enim vos deos mille percolere,
vel millia potius quinque: at in rerum natura potest
forsitan fieri, ut deorum millia centum sint; potest
ut hoc amplius, immo, quod diximus paulo ante,
potest deorum summa esse nulla, nec numerabili
circumscriptione finita. Aut igitur et vos impii, qui
praeter deos paucos reliquorum officia non obitis;
aut si vobis veniam caeterorum ignorantiae postulatis,
eamdem et nobis conciliabitis veniam: si pro parte
consimili eorum religionibus abstinemus, quos esse
<pb n="0943B"/>
omnino nescimus.<pb n="0944A"/> </div3>

<div3>
          <head>VI.</head>
 Et tamen, ne nos quisquam pervicaciter arbitretur
sacramenta nolle suscipere caeterorum, quaecumque
sunt, numinum: devotas etenim mentes et
manus protendimus supplices, neque adspernamur,
quocumque invitaveritis accedere: si modo discamus
quinam isti sunt divi, quos nobis ingeritis, et
quos par sit adjungi summi regis ac principis venerationi.
Saturnus, inquit, et Janus est, Minerva,
Juno, Apollo, Venus, Triptolemus, Hercules, Aesculapius,
atque alii caeteri, quibus magnificas aedes
cunctis pene in urbibus religiosa consecravit antiquitas.
Invitare nos forsitan ad istorum numinum potuissetis
cultum, si non ipsi vos primi opinionum
<pb n="0944B"/>
turpium foeditate talia de illis confingeretis, quae non
<pb n="0945A"/>
modo illorum polluerent dignitatem, sed minime illos
esse qualitatibus comprobarent adjunctis. Adduci
enim primum hoc ut credamus non possumus: immortalem
illam praestantissimamque naturam divisam
esse per sexus, et esse partem unam mares, partem
esse alteram feminas. Quem quidem locum plene
jamdudum homines pectoris vivi, tam romanis litteris
explicavere, quam graecis: et ante omnes Tullius
romani disertissimus generis, nullam veritus impietatis
invidiam, ingenue, constanter, et libere, quid
super tali opinatione sentiret, pietate cum majore
monstravit, a quo si res sumere judicii veritate conscriptas,
non verborum luculentias pergeretis, perorata
esset haec causa: nec secundas, ut dicitur,
actiones nobis ab infantibus postularet.<pb n="0945B"/> </div3>

<div3>
          <head>VII.</head>
 Sed quid aucupia verborum, splendoremque
sermonis peti ab hoc dicam, cum sciam esse non
paucos, qui aversentur et fugiant libros de hoc ejus,
nec in aurem velint admittere lectionem opinionum
suarum praesumpta vincentem? cumque alios audiam
mussitare indignanter, et dicere: oportere statui per
<pb n="0946A"/>
senatum, aboleantur ut haec scripta, quibus christiana
religio comprobetur, et vetustatis opprimatur
auctoritas? Quinimmo si fiditis exploratum vos dicere
quidquam de diis vestris, erroris convincite Ciceronem,
temeraria et impia dicta re refellitote, redarguite,
reprobate. Nam intercipere scripta, et publicatam
velle submergere lectionem, non est deos defendere,
sed veritatis testificationem timere.</div3>
<div3>
          <head>VIII.</head>
 Ac ne tamen et nobis inconsideratus aliquis
calumniam moveat, tamquam Deum, quem colimus,
marem esse credamus: ea scilicet causa, quod eum,
cum loquimur, pronuntiamus genere masculino: intelligat
non sexum, sed usu, et familiaritate sermonis
appellationem ejus, et significantiam promi. Non
enim deus mas est, sed nomen ejus generis masculini
<pb n="0946B"/>
est: quod idem vos dicere religione in vestra non
quitis. Nam consuestis in precibus, sive tu deus es,
sive dea, dicere: quae dubitationis exceptio dare vos
diis sexum disjunctione ex ipsa declarat. Adduci
ergo non possumus, ut corpora credamus deum.
Nam necesse est corpora, si sunt mares ac feminae,
<pb n="0947A"/>
insignita esse generis distinctione. Quis enim
vel exigui sensus nescit terrenorum ab illo animantium
conditore non alia de causa generis diversi
sexus institutos esse, atque formatos, nisi ut per
coitus, et connubia corporum, res caduca et labilis
successionis perpetuae innovatione duraret?</div3>
<div3>
          <head>IX.</head>
 Quid ergo dicemus? deos procreare? deos
nasci? et idcirco additas genitalium membrorum partes,
ut sufficere prolem possent, et nova quaque suboriente
foetura, quidquid prior aetas abstulisset, recidiva
 substitutio subrogaret? Ergo si haec ita sunt,
id est, si dii procreant superi, et si per has leges experiuntur
se sexus, suntque immortales, nec frigoribus
fiunt senectutis effoeti, sequitur ut debeant plena
esse diis omnia: neque innumeros coelos eorum capere
<pb n="0947B"/>
multitudinem posse: siquidem et ipsi perpetuo
generant, et per soboles sobolum multiplicata semper
<pb n="0948A"/>
innumerabilitas ampliatur; aut si obscoenitas coeundi,
ita ut decet, ab diis abest, quae causa ratioque monstrabitur,
cur insigniti sint his locis, quibus sexus se
solent libidinum propriarum admonitionibus recognoscere?
Neque enim veri est simile haberi haec
frustra, aut improvidam in illis suave ludere voluisse
naturam, ut eos his partibus aggeraret quibus utendum
non est. Sic ut enim ad usus certos, manus,
pedes, oculi, caeteraque constructio membrorum sua
quaeque in officia constituta est, ita convenit credere
in sui muneris functionem comparatas esse has partes:
aut confitendum est in deorum corporibus esse
aliquid vacuum, quod sit frustra atque inaniter fabricatum.</div3>
<div3>
          <head>X.</head>
 Quid dicitis, o sancti atque impolluti antistites
<pb n="0948B"/>
religionum? Habent ergo dii sexus, et genitalium
membrorum circumferunt foeditates, quas etiam ex
<pb n="0949A"/>
oribus verecundis infame est suis appellationibus
promere? Quid ergo jam superest, nisi ut eos credamus
immundorum quadrupedum ritu, in libidinum
furias gestire, cupiditatibus rabidis ire in mutuas
complexiones, et postremum fractis dissolutisque
corporibus voluptatis enervatione languescere? Et
quoniam quaedam sunt feminarum generis propria,
sequitur et eas quoque credamus circumactis persolvere
suas mensibus leges: fastidiosos ducere atque
<pb n="0950A"/>
habere conceptus: aboriri, perferre, et praepropero
partu septimanas edere aliquando foeturas. O pura,
o sancta, atque ab omni turpitudinis labe disparata
atque abjuncta divinitas! Avet animus, atque ardet
in Chalcidicis illis magnis, atque in palatiis coeli deos
deasque conspicere intectis corporibus atque nudis,
ab Iaccho Cererem, musa ut praedicat Lucretii,
mammosam, Hellespontiacum Priapum inter deas
virgines atque matres circumferentem res illas, praeliorum
<pb n="0951A"/>
semper in expeditione paratas. Avet, inquam,
videre deas gravidas, deas foetas, gliscentibusque per
dies alvis intestini ponderis morositate cunctari, parturire
alias tractu longo, et manus obstetricias quaerere:
illas telis gravibus, et dolorum acuminibus
fixas ejulare, tortari et inter haec omnia suppetias
Junonis implorare Lucinae. Nonne multo est rectius
maledicere conviciari, atque alia ingerere diis probra,
quam obtentu pio talia de his monstra opinionum
indignitate praesumere?</div3>
<div3>
          <head>XI.</head>
 Et audetis adscribere causam nobis offensionis
deorum, cum, si judicatio fiat, certissima in vobis
reperiatur haec esse, nec in contumelia, quam opinamini,
stare. Nam si dii, ut dicitis, afficiuntur ira, et
animorum indignationibus incalescunt: cur eos non
putemus aegre atque acerrime sustinere, dari sibi a
<pb n="0951B"/>
vobis sexus, quibus canes porcique formati sunt? et
cum ita credatis, non aliter se fingi, et ignominiosa
cum ostentatione proponi? Ergo cum haec ita sint,
miseriarum omnium causa vos estis, vos deos impellitis,
vos excitatis infestare omnibus malis terras, et
<pb n="0952A"/>
nova quaeque quotidie struere, quibus ulcisci se possint
tot a vobis injuriis et maledictionibus exasperati:
Maledictionibus, inquam, et injuriis, quas partim fabulis
turpibus, partim opinionibus indecoris, quas
vestri theologi, quas poetae, quas ipsi vos quoque
ignominiosis celebratis in ritibus, res perditas invenietis
humanas, et abjecisse clavum deos; si modo
illorum curam spectat, mortalium regere atque administrare
fortunas. Nam nobis quidem cur irascantur,
non habent: quos vident et sentiunt, neque se
colere, neque deridere, quod dicitur, et honestius
quam vos multo de sui nominis dignitate existimare,
credere.</div3>
<div3>
          <head>XII.</head>
 De sexu hactenus. Nunc ad speciem veniamus
et formas, quibus esse descriptos deos superos
creditis: quibus immo formatis et templorum amplissimis
<pb n="0952B"/>
collocatis in sedibus. Neque quisquam judaicas
in hoc loco nobis opponat et saducaei generis
fabulas, tamquam formas tribuamus et nos Deo:
hoc enim putatur in eorum litteris dici, et veluti re
certa, atque auctoritate firmari: quae aut nihil ad nos
<pb n="0953A"/>
attinent, nec ex aliqua portione quidquam habent
commune nobiscum: aut si sunt, ut creditur, sociae,
quaerendi sunt vobis altioris intelligentiae doctores,
per quos possitis addiscere, quibus modis conveniat
litterarum illarum nubes, atque involucra relaxare.
Nostra de hoc sententia talis est. Naturam omnem
divinam, quae neque esse coeperit aliquando, nec vitalem
ad terminum sic aliquando ventura, liniamentis
carere corporeis, neque ullas formarum effigies possidere,
quibus extima circumscriptio membrorum
solet coagmenta finire. Quidquid enim tale est, mortale
esse arbitramur et labile: nec obtinere perpetuam
posse credimus aevitatem, quod extremis coercitum
finibus necessaria circumcludit extremitas.</div3>
<div3>
          <head>XIII.</head>
 At vero vos deos parum est formarum quod
<pb n="0953B"/>
amplectimini mensione, filo et atterminatis humano:
<pb n="0954A"/>
et quod indignius multo est, terrenorum corporum
circumcaesura finitis. Quid ergo dicemus? Caput
deos gestare tereti rotunditate collectum, retinaculis
nervorum dorso illigatum ac pectori, et ad
cervicum necessarias flexiones consertionibus verticularum,
atque ossea substructione fulciri? Quod si accipiemus
ut verum sit, aures etiam sequitur ut habeant
curvis perterebratas anfractibus: oculorum orbiculos
mobiles, superciliorum marginibus obumbratos:
suspensum imbricem narium, munctionibus
mucculentis et spiritali commeabilem tractui: subactionibus
ciborum dentes trini generis, atque in officia
trina compositos: manus ministras operum, articulis,
digitis, et cubitorum mobilitate tractabiles: corporibus
sustinendis pedes, explicandis gressibus, et
<pb n="0954B"/>
suggerendis anticipationibus itionum. Quod si ea, quae
<pb n="0955A"/>
prompta sunt, consentaneum est et illa portari, quae
sub costis, earumque sub cratibus cutes contegunt,
atque omentorum membranulae: gurguliones, ventriculos,
lienes, pulmones, vesiculas, jecora, intestinorum
volubilium tractus, et per omnia viscera
commeantes purpurei sanguinis venas, cum arteriis
spiritalibus conjugatas.</div3>
<div3>
          <head>XIV.</head>
 An numquid coelestium corpora foeditatibus
his carent? et quoniam cibis mortalibus abstinent,
edentulos eos esse parvulorum credendum est ritu,
et viduatos interioribus cunctis, tamquam utres sufflatos,
<pb n="0955B"/>
turgidorum corporum inanitate pendere?
<pb n="0956A"/>
Quid quod, si haec ita sunt, erit vobis necessarium
contueri, similesne sint dii omnes, an formarum dispari
circumscriptione teneantur. Si enim par cunctis,
atque una est omnibus similitudinis species, non
absurdum est credere errare eos, fallique cognitionis
in mutuae comprehensione. Sin autem gerunt discrimen
in vultibus, sequitur ut intelligi debeat non
alia de causa dissimulitudines his datas, nisi ut singuli
se possent differentium signorum proprietatibus
noscitare. Ergo esse dicendum est quosdam capitones,
cilunculos, frontones, labeones: in his alios
<pb n="0956B"/>
mentones, naevios, atque nasicas. Hos displosis naribus,
<pb n="0957A"/>
illos resimis, nonnullos turgentibus malis aut
buccarum cumulatione saccibucces, nanos, longos,
medios, macilentos, pingues, crassos: hos capillorum
intortionibus crispulos, calvitiis alios et glabritatibus
rasos. Neque opinari nos falso, vestrae et produnt
atque indicant officinae. Siquidem cum facitis atque
informatis deos, hos crinitos effingitis, alios laeves,
senes, juvenes, pueros, aquilos, caesios, ravos, seminudos,
intectos, aut, ne frigus incommodet, fluidarum
vestium superjectione perfusos.</div3>
<div3>
          <head>XV.</head>
 Quisquamne est hominum rationis alicujus
sapore contactus, qui pilos et lanugines credat in
deorum corporibus nasci? qui annorum in illis inesse
<pb n="0957B"/>
discrimina? qui et pervarias tegminum atque
<pb n="0958A"/>
amictuum formas vestitos hos ire, atque ab aestibus
sese frigoribusque tutari? Quod qui habet verum,
et hoc necesse est tamquam verum accipiat: esse deos
fullones, esse tonsores: qui vel sacras eluant vestes,
vel capillos imminuant sylvescentium crinium velleribus
involutos. Itane istud non turpe, non impietatis
et contumeliae plenum est, moribundi et caduci
animantis liniamenta diis dare? insignire his
partibus, quas enumerare, quas persequi probus audeat
nemo, nec sine summae foeditatis horrore, mentis
imaginatione concipere? Hoccine est illud fastidium
vestrum, sapientia haec arrogans, qua despuitis
nos ut rudes, atque omnem scientiam remini rerum
<pb n="0958B"/>
vobis divinarum patere? Aegyptiorum ridetis aenigmata,
<pb n="0959A"/>
quod mutorum animantium formas divinis
inseruerint causis, easdemque quod species multo
thure accipiant, et reliquo caerimoniarum paratu: vos
effigies hominum tamquam deorum veneramini potestates:
nec pudet his ora terreni animalis imponere:
erroris alios, et stultitiae condemnare, et in erroris
ejusdem similitudine ac vitio deprehendi.</div3>
<div3>
          <head>XVI.</head>
 Nisi forte dicetis alias quidem inesse diis
formas, et honoris, et dicis causa species vos eis accommodavisse
mortalium, quod majoris multo est
contumeliae, quam erroris aliquid ignoratione fecisse.
Nam si vos fateremini id, quod vestra suspicio credidisset,
formamentis attribuisse divinis, minus erat
injuriae praesumpta in opinatione peccasse. Nunc
vero, cum aliud creditis, et aliud fingitis, et in eos
<pb n="0959B"/>
estis contumeliosi, quibus id attribuitis quod eos confitemini
non esse: et irreligiosi esse monstramini,
cum id adoratis quod fingitis, non quod in re esse
ipsaque in veritate est censetis. Si aselluli, canes, porci,
humanum aliquid saperent, fingendique haberent artes:
<pb n="0960A"/>
iidemque nos vellent cultu aliquo prosequi, et
statuarum consecrationibus honorare, quantas nobis
irarum flammas, indignationum quos turbines concitarent,
si suorum corporum formas nostra vellent
portare atque obtinere simulacra? Quantas, inquam,
irarum flammas suffunderent, excitarent, si urbis
conditor Romulus asinina staret in facie, si sanctus
Pompilius in canina, si porcina sub specie nomen esset
Catonis, aut Marci Ciceronis inscriptum? Ita
ergo stoliditatem vestram non rideri, si rident, vestris
ab numinibus remini? aut, quoniam censetis affici
eos ira, non insanire, non furere, neque pro
injuriis et contumeliis tantis ultum ire se velle, jacularique
in vos ea, quae dolor suetus est jacere, et
offensionis acerbitas comminisci? Quanto fuerat rectius
<pb n="0960B"/>
elephantorum his formas, pantherarum, aut tigridum,
taurorum, equorumque donare? Nam quid in
homine pulchrum est, quid quaeso admirabile, vel decorum,
nisi quod et clurino cum pecore nescio quis
auctor voluit esse commune?<pb n="0961A"/> </div3>

<div3>
          <head>XVII.</head>
 Sed si vobis, inquiunt, nostra opinatio displicet,
vos demonstrate, vos dicite, qua sit Deus
praeditus forma. Si veram vultis audire sententiam,
aut nullam habet Deus formam aut si informatus
est aliqua, ea quae sit, profecto nescimus. Neque
enim quod vidimus numquam, nescire esse ducimus
turpe: aut ea re prohibemur aliorum sententias refutare,
quia super hoc nostram nullam ipsi sententiam
promimus. Ut enim si vitreus esse dicatur mundus,
si argenteus, ferreus vel ex fragili conglobatus
et fabricatus testa, non dubitemus falsum esse contendere,
quamvis quae sit ejus materia nesciamus: ita
cum de specie agatur Dei, quam perhibetis convincimus
non esse, etiam si quae sit, minus possumus explicare.<pb n="0961B"/> </div3>

<div3>
          <head>XVIII.</head>
 Quid ergo, inquiet aliquis, non audit Deus?
non loquitur? non ante se positas res videt? non intuetur?
Suo forsitan genere, non nostro. Neque enim
veri aliquid scire tanta in re possumus, aut suspicionibus
indagare: quas esse apud nos liquet instabiles,
lubricas, et vanorum similitudines somniorum.
Si enim dixerimus iisdem rationibus videre, quibus
et nos videmus: sequitur ut intelligi debeat superjectas
pupilis eum habere membranulas, connivere,
nictare, radiis, aut imaginibus cernere, aut quod oculis
commune est omnibus, sine alterius luminis commixtione
nihil omnino conspicere. Quod ipsum similiter
de auditu, ac de eloquii forma, et verborum
prolatione dicendum est. Si per aures audiat, eas
<pb n="0961C"/>
quoque habere flexuosis tramitibus perforatas, qua
<pb n="0962A"/>
irrepere vox possit sensum nunciatura sermonis:
aut si verba ore funduntur, labia habere cum dentibus,
quorum inflictu et mobilitate multijuga lingua
sonos articulet, et vocem in verba conformet.</div3>
<div3>
          <head>XIX.</head>
 Si nostri animi motum non recusatis audire,
tantum abest ut nos Deo corporalia liniamenta tribuamus,
ut animorum etiam decora, ipsasque virtutes,
quibus eminere vix concessum est paucis,
tantae rei vereamur adscribere. Quis enim Deum dixerit
fortem, constantem, frugi, sapientem? quis probum?
quis sobrium? quis immo aliquid nosse? quis
intelligere? quis providere? quis ad fines officiorum
certos actionum suarum decreta dirigentem? Humana
sunt haec bona, et ex oppositione vitiorum existimationem
meruerunt habere laudabilem. Quis est autem
<pb n="0962B"/>
tam obtusi pectoris, tam bruti, qui humanis bonis
Deum esse dicat magnum? aut ideo nominis majestate
praecellere, quod vitiorum careat foeditate?
Quidquid de Deo dixeris, quidquid tacitae mentis cogitatione
conceperis, in humanum transilit et corrumpitur
sensum: nec habet propriae significationis notam,
quod nostris dicitur verbis, atque ad negocia
humana compositis. Unus est hominis intellectus de
Dei natura certissimus, si scias, et sentias nihil de
illo posse mortali oratione depromi.</div3>
<div3>
          <head>XX.</head>
 Et haec vero prima est vestrorum numinum
contumelia, quam de formis, et sexibus boni scilicet
vindices, et religiosi constituistis auctores. Illud vero,
quod sequitur, quale est, quod deos vobis inducitis
<pb n="0962C"/>
alios fabros, alios medicos, alios lanarios, nautas,
<pb n="0963A"/>
citharistas, auloedos, venatores, pastores, et quod
supererat, rusticos? Et ille, inquit, musicus deus est:
et hic alter, divinus est. Caeteri enim dii non sunt,
et ventura praedicere inscitia nesciunt, atque ignorantia
futurorum. Obstetriciis ille informatus artibus,
medicorum alius institutus est disciplinis. Ergone
singuli sua in re pollent, nec in auxilium vocati
alienis possunt in partibus subvenire? Hic in sermone
facundus est, atque in verborum continuationibus
promptus: bardi enim sunt alii, nec possunt aliquid
scitum, si oratio facienda est, eloqui.</div3>
<div3>
          <head>XXI.</head>
 At rogo, quae ratio est, quae tam dura necessitas,
quae causa, ut artificia haec superi tamquam viles
noverint atque habeant sellularii? In coelo enim
cantatur et psallitur, ut intervalla et numeros vocum
<pb n="0963B"/>
novem conserant scitulae ac modulentur sorores!
<pb n="0964A"/>
Sunt in sidereis montibus sylvae, sunt lustra, sunt
nemora, ut venationum praepotens habeatur in expeditionibus
Diana? Imminentia dii nesciunt: et sortibus
vivunt, agitanturque fatalibus, ut quid cuique crastinus
dies ferat, aut hora, Latonius explicet atque aperiat
vates? Ipse alio impletur deo, et vi numinis praemitur
exagitaturque majoris, ut merito dicatur habeaturque
divinus? Corripiuntur dii morbis, et vulnerari,
vexari aliqua ex re possunt: ut cum exegerit ratio, auxiliator
subveniat Epidaurius? Parturiunt, pariunt, ut
difficiles puerperiorum tricas Juno mulceat, corripiatque
Lucina? Rem rusticam tractant, aut curant militaria
munera: ut flammipotens Vulcanus fabricetur
his enses, aut ruris ferramenta procudat? Vestis indigent
tegmine: ut virgo Tritonia curiose iis stamen
<pb n="0965A"/>
neat: et qualitate pro temporis, aut trilices tunicas,
aut de serico componat? Accusant, et diluunt crimina:
ut Atlantea progenies eloquii primas ferat
studiosa exercitatione quaesiti?</div3>
<div3>
          <head>XXII.</head>
 Erras, inquit, et falleris: non enim ipsi
opifices dii sunt, sed ingeniis hominum subjiciunt has
artes, atque ut vita sit instructior, tradunt scienda
mortalibus. Sed qui aliquam subjicit ignaro ac nescio
disciplinam, solertemque hunc efficere nonnullius
operis scientia contendit, sciat ipse necesse est
primus id, quod alterum colere constituit. Neque enim
traditor alicujus esse scientiae potis est, ut non ejus,
quod tradit praecepta habeat cognita, et rationem teneat
exercitatissime comprehensam. Dii ergo sunt
artifices primi: sive quod, ipsi ut dicitis, subdunt
<pb n="0965B"/>
scientiam mentibus: sive quod immortales, et geniti
numquam, genus omne terrenum vetustate temporis
<pb n="0966A"/>
antecedunt. Hoc est ergo quod quaeritur, cum sit nullus
apud superos artibus his locus: neque usus illorum,
neque natura deposcat ingeniosum aliquid, aut
sellularium scire: cur esse dicatis in aliis alios perceptionibus
gnarures, et habere solertias, in quibus
singuli se vincant scientiarum cognitione discreti?</div3>
<div3>
          <head>XXIII.</head>
 Nisi forte hoc dicitis, deos artifices non esse,
sed eos his artibus praesidere, curare: immo sub
illorum posita esse tutela omnia, quae administramus,
quae gerimus: atque, ut bene ac feliciter cedant, illorum
provisione curari. Quod quidem merito dici
ac probabiliter videretur, si ad voluntatem semper
sententiamque procederent ea, quae obimus, quae
gerimus, aut in negotiis periclitamur humanis. Cum
vero in contrarium quotidie res vertantur, neque ad
<pb n="0966B"/>
propositum voluntatis actionum respondeant fines,
ludentis est dicere deos nobis superesse custodes,
<pb n="0967A"/>
quos suspicio finxit nostra, non explorata veritas
comprehendit. Per maria tutissimas praestat Portunus
commeantibus navigationes: sed cur insanum
mare tam frequentes exposuit crudelium naufragiorum
ruinas? Salutaria, et fida consilia nostris suggerit
cogitationibus Consus: et in contrarios exitus cur
assidue vertitur placitorum inopinata mutatio? Armentorum,
et pecorum gregibus Pales praesunt Inuusque
custodes: et cur saeva contagia, et pestilentes
morbos ab aestivis avertere cessatione inimica non
curant? Flora illa meretrix, et sancta obscoenitate
<pb n="0968A"/>
ludorum, bene curat ut arva florescant: et cur quotidie
gemmulas, et pubescentes herbas adurit atque
interficit nocentissimum frigus? Puerperiis Juno
praeposita est, et auxiliatur genitricibus foetis, et matrum
intereunt cur quotidie millia parricidalibus
nixibus interemptae? In tutela Vulcani est ignis, et
materies ejus in illius regimine constituta est: et
cur aedes frequentissime sacras, atque urbium portiones
ad cinerem patitur flammarum voracitate collabi?
Divinationis scientiam largitur hariolantibus Pythius,
et cur obliquata, dubia, cur obscuritatis submersa
<pb n="0969A"/>
caligine dat saepius subministratque responsa?
Aesculapius officiis et medendi artibus praeest: et cur
plura morborum et valetudinum genera ad sanitatem
nequeunt incolumitatemque perduci, immo sub ipsis
fiunt curantium manibus atrociora? Curat Mercurius
ceroma, pugillatibus et luctationibus praeest: et
cur invictos omnes non perficit, quibus praeest? cur
unius in officio praesidatus, hos victoriae compotes,
alios vero perpetitur ignominiosa infirmitate rideri?<pb n="0970A"/> </div3>

<div3>
          <head>XXIV.</head>
 Tutelaribus, inquit, supplicat diis nemo,
et idcirco singuli familiaribus officiis atque auxiliis
desunt. Nisi enim thura et salsas accipiant fruges,
benefacere dii nequeunt? et nisi pecorum sanguine
delibutas suas conspexerint arulas, suos deserunt
atque abjiciunt praesidatus? At quin ego rebar paulo
ante, spontaneas esse numinum benignitates, ultroque
ab his fluere inexpectata benevolentiae munera.
Numquid enim rex poli libamine aliquo exambitur
<pb n="0971A"/>
aut hostia, ut omnia ista, quibus vivitur, commoda
mortalium gentibus largiatur? Non fervorem genitalem
solis Deus, noctis et tempora, ventos, pluvias,
fruges, cunctis subministrat aequaliter bonis, malis,
justis, ingenuis, servis, pauperibus, divitibus? Hoc
est enim proprium Dei potentis ac veri, inexorata
beneficia praebere fessis atque invalidis rebus, et multiformi
semper asperitate vallatis. Nam sacrificiis
editis id quod poscaris annuere, non est istud postulantibus
subvenire, sed benignitatis propriae munificentiam
venditare. Ludimus et lascivimus tanta in re
homines, et quid sit Deus obliti, quid istius magnificentia
nominis, quidquid vile vel sordidum suspiciosa
<pb n="0971B"/>
potuimus credulitate confingere, divis tutelaribus arrogamus.<pb n="0972A"/> </div3>

<div3>
          <head>XXV.</head>
 Unctionibus, inquit, superest Unxia, cingulorum
Cinxia replicationi, Victa et Potua sanctissimae
victui potuique procurant. O egregia numinum, et
singularis interpretatio potestatum, nisi postes virorum
adipali unguine oblinerentur a sponsis: nisi
virginalia vincula jam ferventes dissolverent, atque
imminentes mariti, nisi potarent, et manderent homines,
dii nomina non haberent? Quid? quod non
contenti tam deformibus subdidisse atque implicuisse
deos curis, naturas his etiam feras, truculentas, immanes,
malis gaudentes semper, et humani generis
attribuitis vastitate.</div3>
<div3>
          <head>XXVI.</head>
 Non commemorabimus hoc loco deam Lavernam
<pb n="0972B"/>
furum, Bellonas, Discordias, Furias, et laeva
<pb n="0973A"/>
illa quae constituitis numina, taciturnitatis silentio
praeteribimus. Martem ipsum ponemus in medio, et
speciosam illam Cupidinum matrem: ex quibus unum
praeficitis proeliis, amoribus alteram et cupiditatis
ardori. Potestatem, inquit, bellorum Mars habet,
utrumne ut mota compescat, an ut cessantia et quieta
commoveat? Nam si sedator militaris insaniae est,
cur quotidie bella non desunt? Sin autem conditor
illorum est, Deum ergo dicemus in voluptatis suae
dulcedinem collidere orbem totum: discordiarum et
discriminum causas inter gentes serere terrarum
longinquitate disjunctas: conducere ex diverso tot
mortalium millia, et intra verbi unius moras campos
cadaveribus aggerare, sanguineos praecipitare torrentes,
fundatissima delere imperia, aequare urbes
<pb n="0973B"/>
solo, libertatem ingenuis abrogare, et servitutis conditionem
imponere, dissensionibus gaudere civilibus,
<pb n="0974A"/>
commorientium fratrum parricida nece, et ad
ultimum filiorum et patrum parricidali congressionis
horrore.</div3>
<div3>
          <head>XXVII.</head>
 Quod ipsum licebit in Venerem pari atque
eadem ratione traducere. Nam si amoris haec flammas,
sicut perhibetis et creditis, cogitationibus subdit
humanis, sequitur ut intelligi debeat, quidquid
labis et criminis ab insania proficiscitur tali, id Venereis
debere vulneribus imputari. Ergone Dea cogente
in vilissimi nominis scorta suam saepius produnt
etiam nobiles dignitatem, disuniuntur tenacium
 matrimoniorum nexus, in incestas libidines
necessitudo sanguinis inardescit, insaniunt in liberos
matres, patres virginum suarum vota in se vertunt,
contra decus aetatis senes in obscenos ingemunt curis
<pb n="0974B"/>
juvenilibus appetitus, sapientes et fortes viri solvunt
decreta constantiae virilitatis vigore mollito, innectuntur
<pb n="0975A"/>
cervicibus laquei, conscenduntur ardentes
rogi, et per vastas atque altissimas rupes jaciunt se
passim voluntariis saltibus praecipitati?</div3>
<div3>
          <head>XXVIII.</head>
 Quisquamne est hominum rationis alicujus
primordiis indutus, qui divinitatis constantiam
tam foedis polluat aut contaminet moribus? qui naturas
attribuat diis tales, quas in agrestibus belluis lenitudo
saepe permulsit atque extenuavit humana? Ubinam
quaeso est illud, quod ab omni perturbationis
affectu dii procul amoti sunt? quod lenes, placidi,
mites, quod in genere virtutis unito perfectionis apicem,
atque ipsius retinent sapientiae summitatem?
aut cur eos oramus, ut a nobis adversa atque inimica
propellant, si malorum omnium, quibus quotidie
carpimur, ipsi esse nobis reperiuntur auctores? Quantumlibet
nos impios, irreligiosos vocetis, aut atheos,
<pb n="0975B"/>
numquam fidem facietis esse amorum deos, esse bellorum,
esse qui discordias conserant, qui furialibus
stimulis animos inquietent. Aut enim verissime dii
sunt, et ea quae commemorastis non faciunt: aut si
<pb n="0976A"/>
ea quae dicitis, faciunt, sine ulla dubitatione dii non
sunt.</div3>
<div3>
          <head>XXIX.</head>
 Et tamen possemus utcumque accipere a
vobis has mentes impiarum plenissimas fictionum, si
non multa de diis ipsi tam contraria promentes, dissolventiaque
se ipsa, sustinere animi compelleretis
assensum. Cum enim singuli singulos anteire interioris
contenditis scientiae laude, et deos ipsos, quos
opinamini, tollitis: et reponitis alios, quos manifestum
est non esse: et alius aliud de iisdem dicitis
rebus, et innumeros esse conscribitis, quos esse singulos
semper consensio accepit humana. Incipiamus
ergo solemniter ab Jano et nos patre, quem quidam ex
vobis mundum, annum alii, solem esse prodidere
nonnulli. Quod si accipiemus ut verum sit, sequitur,
ut intelligi debeat nullum umquam fuisse Janum,
<pb n="0976B"/>
quem ferunt Coelo atque Hecate procreatum in Italia
regnasse primum, Janiculi oppidi conditorem, patrem
Fonti, Vulturni generum, Juturnae maritum: atque
ita per vos dei nomen eraditur, quem in cunctis anteponitis
<pb n="0977A"/>
precibus, et viam vobis pandere deorum ad
audientiam creditis. Rursus vero si Janus est annus,
deus esse nec sic potest. Quis enim annum ignorat
temporis esse circumscriptionem statam, nec habere
vim numinis id, quod spatiis mensium, et dierum dinumeratione
conclusum est? Quod ipsum licebit in
Saturnum non absimili ratione traducere. Nam si
tempus significatur hoc nomine, Graecorum ut interpretes
autumant, ut quod chronos est, habeatur Cronos,
nullum est Saturnium numen. Quis est enim tam
demens, qui tempus esse dicat deum, quod mensura
cujusdam est spatii in continua serie perpetuitatis
inclusi? atque ita ex ordine tolletur et iste coelestium,
<pb n="0977B"/>
quem coelo esse editum patre, magnorum esse procreatorem
<pb n="0978A"/>
deorum, vitisatorem, falciferum vetustas
edidit prisca, et minorum transmisit aetati.</div3>
<div3>
          <head>XXX.</head>
 Nam quid de ipso dicemus Jove, quem solem
esse dictitavere sapientes, agitantem pinnatos currus,
turba consequente divorum? aethera nonnulli flagrantem
vi flammea atque ardoris inextinguibili
vastitate? Quod si liquet, et constat, nullus ergo omnino
est vobis auctoribus Jupiter: qui patre editus
Saturno, atque Ope matre, ut genitoris evaderet rabiem,
in Cretensium finibus memoratur esse celatus.
Jam vero Junonem opinatio nonne consimilis deorum
tollit e censu? Nam si aer illa est, quemadmodum vos
<pb n="0978B"/>
ludere ac dictitare consuestis, graeci nominis praeposteritate
<pb n="0979A"/>
repetita, nulla soror et conjux omnipotentis
reperietur Jovis, nulla Fluonia, nulla Pomona,
nulla Ossipagina, nulla Februtis, Populonia, Cinxia,
Caprotina: atque ita reperietur inanissima esse istius
nominis fictio, opinionis vacuae celebritate vulgata.</div3>
<div3>
          <head>XXXI.</head>
 Aristoteles, ut Granius memorat, vir ingenio
<pb n="0980A"/>
praepotens, atque in doctrina praecipuus, Minervam
esse lunam probabilibus argumentis explicat,
et litterata auctoritate demonstrat. Eamdem hanc alii
aethereum verticem, et summitatis ipsius esse summam
dixerunt: memoriam nonnulli: unde ipsum nomen
Minerva, quasi quaedam Meminerva formatum
<pb n="0981A"/>
est. Quod si accipit res fidem, nulla est ergo Mentis
filia, nulla victoriae, nulla Jovis enata de cerebro inventrix
oleae, nulla magisteriis artium, et disciplinarum
varietatibus erudita. Quod aqua nubat terram,
appellatus est, inquiunt, cognominatusque Neptunus.
Si ergo liquoris obtentio nominis hujus appellatione
signatur, nullus Deus est omnino Neptunus: atque
<pb n="0982A"/>
ita tollitur, et removetur e medio stygii frater Jovis,
Olympiique germanus, tridenti armatus ferro, pistricum
dominus atque maenarum, rex salsorum gurgitum,
et tremebundi motator soli.</div3>
<div3>
          <head>XXXII.</head>
 Mercurius etiam quasi quidam medicurius
dictus est: et quod inter loquentes duo media currat
et reciprocetur oratio, nominis hujus concinnata est
<pb n="0983A"/>
qualitas. Ergo si haec ita sunt, non est dei Mercurius
nomen, sed sermonis reciprocantis et vocis, atque
ita hoc pacto aboletur et extinguitur caduceator ille
Cyllenius in algido fusus monte, vertice, verborum
excogitator et nominum: nundinarum, mercium,
commerciorumque mutator. Terram quidam e vobis,
quod cunctis sufficiat animantibus victum, matrem
esse dixerunt magnam: eamdem hanc alii, quod salutarium
seminum frugem gerat, Cererem esse pronuntiant:
nonnulli autem Vestam, quod in mundo
stet sola, caeteris ejus partibus mobilitate in perpetua
<pb n="0984A"/>
constitutis. Quod si ratione profertur et asseveratur
certa, trina pariter nomina vobis interpretibus nulla
sunt: non Ceres, non Vesta deorum esse computabuntur
in fastis: non ipsa denique mater deum,
quam Nigidius autumat matrimonium tenuisse Saturni,
dea recte poterit nuncupari: siquidem unius
terrae haec sunt omnia nomina, et his sola praedicationibus
indicatur.</div3>
<div3>
          <head>XXXIII.</head>
 Praetermittimus hoc loco satietatis fuga
Vulcanum: quem esse omnes ignem pari vocum pronuntiatis
assensu: quod ad cunctos veniat, Venerem,
<pb n="0985A"/>
et quod sata in lucem proserpant, cognominatam
esse Proserpinam: qua rursus in parte trium capita
numinum tollitis: siquidem primum elementi est nomen,
non sentientis vocabulum potestatis: libidinis
alterum per cuncta animantia diffusae: tertium vero
significat attolentia se germina, et frugum succrescentium
motiones. Quid? cum Liberum, Apollinem,
Solem, unum esse contenditis numen vocabulis amplificatum
tribus, nonne sententiis vestris deorum
iniminuitur census, et opinio praedicata dilabitur?
Nam si verum est solem eumdem Liberum esse,
eumdemque Apollinem, sequitur ut in rerum natura
neque Apollo sit aliquis, neque Liber: atque ita per
vos ipsos aboletur, eraditur, Semeleius, Pythius:
alter foeculentae hilaritatis dator, Sminthiorum alter
<pb n="0985B"/>
pernicies murum.<pb n="0986A"/> </div3>

<div3>
          <head>XXXIV.</head>
 Non indocti apud vos viri, neque quod induxerit
 libido garrientes, Dianam, Cererem, Lunam,
caput esse unius Dei triviali germanitate pronuntiant:
neque, ut sunt trinae dissimilitudines nominum,
personarum differentias tres esse: Lunam
in his omnibus vocari, atque in ejus vocamen reliquorum
seriem coacervatam esse cognominum. Quod
si exploratum, si fixum est, atque ita si esse rei veritas
monstrat, cassum iterum nomen est Cereris,
cassum Dianae: atque ita perducitur res eo, ut et
illa frugum, sicut perhibetis, inventrix, vobis ducibus
atque auctoribus nulla sit, et exspolietur Apollo
germana, quam quondam puris in fontibus abluentem
membrorum sordes corniger ille venator inspexit,
et poenam curiositatis invenit.<pb n="0986B"/> </div3>

<div3>
          <head>XXXV.</head>
 In philosophiae memorabiles studio, atque
<pb n="0987A"/>
ad istius nominis columen vobis laudatoribus elevati,
universam istam molem mundi, cujus omnes amplexibus
ambimur, tegimur, ac sustinemur, animal esse
unum, sapiens, rationabile, consultum probabili
asseveratione definiunt: quorum si est vera, et fixa,
certa sententia, etiam illi continuo desinent dii esse,
quos in ejus portionibus paulo ante immutatis nominibus
constituebatis. Ut enim homo unus nequit permanente
sui corporis integritate in homines multos
scindi: neque homines rursus multi, disjunctionis
differentia conservata, in unius sensus simplicitatem
conflari: ita si mundus unum est animal, et unius
mentis agitatione motatur: nec in plura potest numina
dissipari, nec, si ejus particulae dii sunt, in
unius animantis conscientiam cogi atque verti. Luna,
<pb n="0987B"/>
sol, tellus, aether, astra, membra sunt, et
mundi partes: quod si partes et membra sunt, animalia
utique sui nominis non sunt: neque enim partes
hoc ipsum esse, quod totum est, aliqua in re possunt:
aut sibi sapere, sibi sentire, quod sine totius
animantis assensu nullis propriis afficiatur e motibus,
quo constituto, ac posito, summa omnis illuc
<pb n="0988A"/>
redit: ut neque sol deus sit, neque luna, neque
aether, tellus, et caetera. Sunt enim partes mundi,
non specialia numinum nomina: atque ita perficitur,
omnia vobis turbantibus miscentibusque divina, ut
in rerum natura unus Deus constituatur mundus,
explosis omnibus caeteris: quinimmo inaniter, vacue,
et sine ulla substantia constitutis.</div3>
<div3>
          <head>XXXVI.</head>
 Si totidem nos modis, totidemque sententiis
deorum vestrorum subrueremus fidem, nulli
esset dubium, quin ira et rabie concitati, ignes, feras,
et gladios, atque alia postularetis suppliciorum
in nos genera, quibus sitim soletis vestram nostri
sanguinis appetitione proluere. Cum vero per vos ipsos
prope omnis gens numinum sub ostentatione tollatur
ingeniorum atque doctrinae, audetis intendere
<pb n="0988B"/>
nostri nominis causa res humanas ab diis premi: cum
quidem, si verum est esse illos uspiam, atque incalescere
irarum flammis, nihil habeant justius, propter
quod in vos saeviant, quam quod eos negatis subsistere,
neque una esse in parte naturae.</div3>
<div3>
          <head>XXXVII.</head>
 Musas Mnaseas est auctor filias esse Telluris
et Coeli: Jovis caeteri praedicant ex Memoria
<pb n="0989A"/>
uxore, vel mente: has quidam virgines, alii matres
fuisse conscribunt. Libet enim jam paucis etiam
illas partes attingere, quibus alius aliud eadem de
re dicere opinionum diversitate monstramini. Ephorus
 has igitur numero esse tres effert: Mnaseas,
quem diximus, quatuor: Myrtilus inducit septem:
octo asseverat Crates: ad extremum Hesiodus novem,
cum nominibus prodit, diis coelum et sidera locupletans.
Nisi fallimur, ista dissensio nihil scientium
verum est, non ab rei veritate descendens.
Nam si liquido sciretur, quid sit, unanimis esset vox
omnium et in ejusdem sententiae finem cunctorum
<pb n="0989B"/>
pergeret et conveniret assensio.<pb n="0990A"/> </div3>

<div3>
          <head>XXXVIII.</head>
 Quonam modo igitur religionis potestis
integrare vim plenam, cum circa ipsos erretis deos?
aut ad venerabiles invitare nos cultus, cum nihil nos
certi de ipsorum numinum comprehensione doceatis?
Ut enim de mediis conticescamus auctoribus, aut ille
primus eradit atque interficit sex divas musas, si esse
illas constat novem: aut iste ultimus et extremus
sex apponit, quae nullae sunt, tribus solis in veritate
constantibus: ut neque sciri possit, aut comprehendi,
quaenam debeant addi, quae demi, et in periculum
deducatur religionis ipsius susceptio, aut id
quod non est colens, aut quod sit fortasse praeteriens.
<pb n="0990B"/>
Novensiles Piso deos esse credit novem in Sabinis
<pb n="0991A"/>
apud Trebiam constitutos. Hos Granius Musas putat,
consensum accommodans Aelio: novenarium numerum
tradit Varro, quod in movendis rebus potentissimus
semper habeatur et maximus, novitatum Cornificius
praesides, quod curantibus his omnia novitate
integrentur, et constent: deos novem Manilius, quibus
solis Jupiter potestatem jaciendi sui permiserit
fulminis. Cincius numina peregrina novitate ex ipsa
appellata pronuntiat: nam solere Romanos religiones
urbium superatarum partim privatim per familias
<pb n="0991B"/>
spargere, partim publice consecrare: ac ne aliquis
<pb n="0992A"/>
deorum multitudine aut ignorantia praeteriretur,
brevitatis et compendii causa uno pariter nomine
cunctos Novensiles invocari.</div3>
<div3>
          <head>XXXIX.</head>
 Sunt praeterea nonnulli, qui ex hominibus
divos factos hac praedicant appellatione signari,
ut est Hercules, Romulus, Aesculapius, Liber, Aeneas.
Sententiae, ut apparet, diversae sunt hae omnes:
neque fieri per rerum naturam potest, ut qui opinionibus
differunt, veritatis unius habeantur auctores.
Si enim Pisonis sententia vera est, Aelius et Granius
<pb n="0992B"/>
mentiuntur: si quod dicitur ab his certum est,
<pb n="0993A"/>
peritissimus errat Varro, qui rebus in substantia
constitutis inanissimas subdit et res cassas. Si novenarius
numerus cognomen Novensilium ducit, Cornificius
labare convincitur, qui novitati praesidentibus
divis alienae potentiae vim donat. Quod si opinio
Cornificii vera est, imprudens Cincius invenitur, qui
urbium victarum deos potestate afficit Novensilium
numinum. Quod si hi sunt, quos Cincius praedicat,
Manilius dicere reperietur falsum, qui alieni fulminis
jaculatores sub istius vocaminis appellatione concludit.
Quod si exploratum et verum est id quod Manilius
autumat, in errore sunt hi maximo, qui honoribus
divinis auctos, consecratosque mortales ob
novitatem honoris existimant nuncupari. Quod si Novensiles
hi sunt, qui meruerunt ad sidera sublevari,
<pb n="0993B"/>
postquam sunt vitae mortalitate defuncti, nulli prorsus
<pb n="0994A"/>
Novensiles dii sunt. Ut enim servi, milites, magistri,
non sunt personarum subjacentium nomina,
sed officiorum, conditionum, et munerum: ita cum
Novensiles dicimus nomen esse deorum, qui ex hominibus
meruerunt dii esse, manifestum et promptum
est non personas specialiter definitas, sed novitatem
ipsam cognomine Novensilium nuncupari.</div3>
<div3>
          <head>XL.</head>
 Nigidius Penates deos Neptunum esse atque
Apollinem prodidit, qui quondam muris urbem
Ilium conditione adjuncta cinxerunt. Idem rursus
in libro sexto exponit et decimo, disciplinas Ethruscas
sequens, genera esse Penatium quatuor, et esse
Jovis ex his alios, alios Neptuni, inferorum tertios,
mortalium hominum quartos, inexplicabile nescio quid
dicens. Caesius et ipse has sequens Fortunam arbitratur,
<pb n="0994B"/>
et Cererem, Genium Jovialem, ac Palem, sed
<pb n="0995A"/>
non illam feminam, quam vulgaritas accipit, sed
masculini nescio quem generis ministrum Jovis, ac
villicum. Varro, qui sunt introrsus, atque in intimis
penetralibus coeli deos esse censet, quos loquimur,
nec eorum numerum, nec nomina sciri. Hos Consentes,
<pb n="0996A"/>
et Complices Ethrusci aiunt, et nominant,
quod una oriantur, et occidant una: sex mares, et
totidem foeminas nominibus ignotis, et miserationis
parcissimae: sed eos summi Jovis consiliarios, ac
<pb n="0997A"/>
principes existimari. Nec defuerunt, qui scriberent
Jovem, Junonem ac Minervam, deos penates existere,
sine quibus vivere ac sapere nequeamus, sed qui
penitus nos regant ratione, calore, ac spiritu. Ut
videtis, et hic quoque nihil concinens dicitur, nihil
una pronuntiatione finitur: nec est aliquid fidum,
quo insistere mens possit veritati suae proxima suspicione
conjiciens. Ita enim labant sententiae, alteraque
opinio ab altera convellitur, ut aut nihil ex omnibus
<pb n="0998A"/>
verum sit: aut si ab aliquo dicitur, tot rerum
diversitatibus nesciatur.</div3>
<div3>
          <head>XLI.</head>
 Possumus, si videtur, summatim aliquid et de
Laribus dicere, quos arbitratur vulgus vicorum atque
itinerum deos esse, ex eo quod Graeci vicos cognominant
lauras. In diversis Nigidius scriptis modo
tectorum domuumque custodes, modo Curetas illos,
qui occultasse perhibentur Jovis aeribus aliquando
<pb n="0999A"/>
vagitum, modo Digitos samothracios, quos quinque
indicant Graeci Idaeos dactylos nuncupari. Varro similiter
haesitans, nunc esse illos manes, et ideo Maniam
matrem esse cognominatam Larum: nunc
aerios rursus deos, et heroas pronuntiat appellari:
nunc antiquorum sententias sequens larvas esse dicit
Lares, quasi quosdam genios, defunctorum animas
mortuorum.</div3>
<div3>
          <head>XLII.</head>
 Infinitum est et immensum species ire per
singulas, atque ipsis facere promptum libris, nullum
esse a vobis Deum, neque existimatum, neque creditum,
de quo ambiguas, discrepantesque sententias
opinionum mille varietatibus non prompseritis. Sed
<pb n="0999B"/>
brevitatis et fastidii causa satis est dixisse, quae dicta
<pb n="1000A"/>
sunt: et est operosum nimis coacervare in unum
multa, cum ex uno et ex altero manifestum fiat, et
pateat, labare, nec quidquam vos certi de his rebus
quas asseritis dicere: nisi forte dicetis, etiamsi
personaliter ignoramus, qui sunt Lares, qui Novensiles,
qui Penates, esse illos tamen consensione ipsa
vindicante auctorum, et in numeris caelitum formam
sui generis obtinere. Et quemadmodum poterit an sit
Deus aliquis sciri, si ignorabitur et nescietur quid
sit? aut postulatio ipsa beneficiorum valere, si exploratum
non erit, non certum, quis ad quamque debeat
consultationem vocari? Omnis enim, qui
quaerit alicujus numinis impetrare responsum, debet
<pb n="1000B"/>
necessario scire, cui supplicet, quem imploret, a quo
<pb n="1001A"/>
rebus auxilia et necessitatibus exposcat humanis:
maxime cum vos ipsi, et non omnes omnia deos
posse praestare, et dissimilibus ritibus singulorum
animos referatis offensionesque placari.</div3>
<div3>
          <head>XLIII.</head>
 Etenim si hic atram, ille albam desiderat
pellem, huic capite velato, illi sacrificandum est
nudo, de matrimoniis ille consulitur, hic medelas incommoditatibus
praestat, interesse non potest nihil,
an sit ille Novensilis, an ille, cum ignoratio rerum,
et personarum confusio deos offendat, cogat et necessario
piaculum contrahi? Finge enim me ipsum
incommoditatis alicujus et declinandi periculi causa
horum cuipiam numinum supplicare dicentem: Adeste,
adestote, dii Penates, tu Apollo, tuque Neptune,
omniaque haec mala, quibus uror, torreor, vexor,
vestri numinis averruncate clementia: eritne spes
<pb n="1001B"/>
aliqua referendae ab his opis, si Ceres, Pales, Fortuna,
<pb n="1002A"/>
Jovialis aut Genius, non Neptunus et Apollo
Penates dii erunt? aut si Curetas pro Laribus invocaro,
quos Digitos Samothracios pars vestrorum asseverat
auctorum, quemadmodum his potero auxiliatoribus
et propitiis uti, cum neque his sua, et
aliena illis imposuero cognomina? Usque adeo res
exigit propriatim deos scire, nec ambigere, nec dubitare
de uniuscujusque vi, nomine; ut si alienis
ritibus et appellationibus fuerint invocati, et aures
habeant structas, et piaculis nos teneant inexpiabilibus
obligatos.</div3>
<div3>
          <head>XLIV.</head>
 Quare si vobis liquet, in sublimibus palatiis
coeli habitare, consistere multitudinem istam, quam
enumeratis deorum, in unius proloquii finibus convenit
vos stare: nec per varias distractos repugnantesque
sententias fidem ipsis rebus, quas struitis, derogare.
<pb n="1002B"/>
Si Janus est, Janus sit; si Liber est, Liber
<pb n="1003A"/>
sit; si Summanus, Summanus sit; hoc est enim
confidere, hoc tenere, exploratae in rei cognitione
defigi, non more caecorum atque errantium dicere:
Novensiles Musae sunt, Trebiani quinimmo dii sunt,
<pb n="1004A"/>
immo novenarius numerus, subversarum potius vel
urbium praesides, et in id periculum ducere res
tantas, ut dum alios tollitis et reponitis alios, possit
jure de cunctis, an sint ulla in parte, dubitari.
</div3>
      </div1>

<div1>
        <head> #LIBER QUARTUS.@# </head>
<pb n="1003"/>


</div1>
<div1>
        <head>INDEX CAPITUM.</head>
<list>
<item>
<pb n="1003B"/> #Inceptam adversus gentilium deos disputationem persequitur
Arnobius ostenditque Pietatem, Concordiam,
Salutem aliaque hujuscemodi numina nec joco nec
serio dici posse vim habere divinam et in censum
deorum referri; cum ea omnia in hominum actionibus
atque affectibus posita constent. Cap. @# 1, 2.</item>
        </list>

<pb n="1003C"/>
<list>
<item> #Idem persecutus argumentum concludit publicas humani
generis calamitates ipsis ethnicis, haec numinum
portenta impie colentibus, esse adscribendas; non
autem christianis, qui ea quo par est horrore detestantur. @#
          </item>
</list>
<list>
<item> #Demonstrat, iis in libris nihil veri indicari posse, in@#
          </item>
</list>
<list>
<item> #Neque est quod aliquis objiciat, illos ideo deos esse,
quod ab haruspicibus vocati continuo veniant, certaque@#
          </item>
</list>
<list>
<item> #Nec minus praepostere ab ethnicis propter nonnulla
benefacta, uti somniaverant, plures dii, quemadmodum
Luperca, Praestana, Panda seu Pantica, Pellonia
aliaeque ignotorum numinum catervae educebantur. Cap. @# 3, 4.</item>
<item> #Garriebant praeterea gentiles, quosdam esse deos sinistrarum
regionum praesides, dexterarum inimicos. Cap. @# 5.</item>
<item> #Ab iisdem quoque gentilibus insusse omnino fingebantur
quidam dii rebus quibusdam nec aliis praefecti: quorum
nonnullos recenset Arnobius. Cap. @# 6, 7.</item>
<item> #Alia item ejusmodi numina enumerare pergit ridetque. Cap. @# 8, 11.</item>
        </list>

<pb n="1003D"/>
responsa reddant. Quam quidem objectionem refellit
Arnobius. Cap.  11, 13.
<item> #Sed instat auctor planumque facit absurdissima ab
ethnicis produci deorum suorum monstra: tres videlicet
Joves, quinque Soles, totidem Mercurios, Minervas
et Dionysos, etc. Cap. @# 13, 14, 15.</item>
<item> #At hi omnes dii ejusdem nominis esse non possunt,
aut quis ex illis verus Deus sit penitus ignoratur.
Atque id exemplo Minervae confirmat Arnobius. Cap. @# 15, 16, 17.</item>
<item> #Occurrit deinde, urgentibus ethnicis, incompertum esse,
an theologi aliive suis in libris cognita et explorata,
vel facta fictaque pro libidine de diis scripserint. Cap. @# 18, 19.</item>

<pb n="1004B"/>
quibus iidem dii summis contumeliis affecti ubique
passim perhibentur. Cap.  19, 22.


<pb n="1004C"/>Cap.  22, 23, 24.
<item> #Alia probrosa diis suis ab ethnicis tributa commemorat. Cap. @# 24, 25.</item>
<item> #Nec insanas deorum libidines ac furentem petulantiam
dissimulat. Cap. @# 26, 27.</item>
<item> #Atqui haec omnia aut falsa sunt aut vera. Si primum,
dii tantas tamque impudentes calumnias vindicare
debuere; si secundum, iidem dii miseri, infames
ac sceleratissimi homines fuisse convincuntur. Cap. @# 27, 28.</item>
<item> #Homines autem fuisse deos ejusmodi manifestissime
comprobatur. Verum declarat Arnobius, se id, quod
facile alias erat, demonstrandum non suscepisse, sed
illud tantummodo, deos nimirum a nemine contumeliosius
quam ab ethnicis vexari. Cap. @# 29, 30, 31.</item>

<pb n="1004D"/>
<list>
<item> #Neque ista esse poetarum commenta evidenter demonstrat. Cap. @# 32, 33, 34.</item>
<item> #Sed eo major erat ethnicorum iniquitas, quod summa
legum severitate in famosi alicujus dicti, carminis et
libelli auctores animadverterent; patientissime vero
ferrent tanta deorum dedecora scribi et decantari. Cap. @# 34, 35.</item>
<item> #Neque satis haec culpa est: ea enim scribentes atque
etiam histriones et mimos eadem in theatris repraesentantes
laudibus ac praemiis augebant. Dii ergo, si
ira, uti opinabantur ethnici, accendantur, non christianis,
sed ipsismet ethnicis omnium ante oculos
dedecus illorum statuentibus irasci debebant. Si vero
irae expertes sunt, christianis frustra irati dicuntur. Cap. @# 35, 36, 37.</item>
        </list>
<pb n="1005A"/> 

<div3>
          <head>I.</head>
 Interrogare vos libet, ipsosque ante omnia romanos
dominos rerum ac principes, utrumne existimatis
Pietatem, Concordiam, Salutem, Honorem,
Virtutem, Felicitatem, caeteraque hujusmodi nomina,
quibus aras videmus a vobis cum magnificis exaedificatas
delubris, vim habere divinam, coelique in
regionibus degere? aut, ut assolet, dicis causa ex
eo, quod optamus et volumus bona ista nobis contingere,
<pb n="1006A"/>
superorum retuleritis in censum? Nam si
verba existimantes haec cassa, et nullius substantiae
nomina, divinis tamen religionibus consecratis, erit
vobis videndum, utrumne istud puerile sit ludicrum,
an vestrorum numinum delusionem spectans, quibus
coaequatis et adjungitis inanium figmenta verborum?
Sin autem ex animi certiore sententia deos esse et
haec rati, templis et pulvinaribus onerastis, inscitiam
<pb n="1007A"/>
nostram ut doceatis oramus, Victoria, Pax
Aequitas, et caetera quae in superioribus dicta sunt,
quanam ratione, qua via intelligi possunt dii esse,
atque ad superorum concilium pertinere?</div3>
<div3>
          <head>II.</head>
 Nos enim, nisi forte communem tollitis nobis
atque eripitis sensum, nihil horum sentimus et cernimus
habere vim numinis, neque in aliqua contineri
sui generis forma; sed esse virtutem viri, salutem
salvi, honorem honorati, victoris victoriam, concordis
<pb n="1008A"/>
concordiam, pietatem pii, memoriam memoris: feliciter
vero viventis ac sine ullis offensionibus felicitatem.
Quod a vobis verissime dici ex contrariis
promptum est oppositionibus noscitare, infelicitate,
discordia, oblivione, iniquitate, impietate, ignavia
pectoris, et valetudine corporis minus fausta. Ut
enim haec accidunt, hominumque sunt posita in actionibus,
affectibus fortuitus; ita quod illis adversum
est ex qualitatibus benignioribus nominatur, in aliis
<pb n="1009A"/>
necesse est haereat, ex quibus ita formatis figuratio
ista concepta est nominum.</div3>
<div3>
          <head>III.</head>
 Nam quod nobis catervas ignotorum alias inducitis
deorum, existimare non possumus, utrumne
istud serio, atque ex rei compertae faciatis fide: an
fictionibus ludentes cassis ingeniorum lasciviatis luxu.
Quod abjectis infantibus pepercit lupa non mitis,
Luperca, inquit, dea est auctore appellata Varrone.
Ex rerum ergo proventu, non ex vi naturae dea ista
est prodita? et postquam feros morsus immanis prohibuit
bellua, et ipsa esse occoepit, et ipsius nominis
significantiam traxit? aut si fuit jamdudum dea, priusquam
Romulus nasceretur et frater: cujus fuerit nominis
atque appellationis expromite. Praestana est,
ut perhibetis, dicta, quod Quirinus in jaculi missione
<pb n="1009B"/>
cunctorum praestiterit viribus; et quod Tito Tatio,
<pb n="1010A"/>
Capitolinum ut capiat collem, viam pandere atque
aperire permissum est: dea Panda est appellata, vel
Pantica. Ante facta haec ergo numquam fuerant numina:
et nisi Romulus tenuisset teli trajectione palatium,
nique Tarpeiam rupem rex Sabinus potuisset
accipere, nulla esset Pantica, nulla Praestana? Et si
has dicitis ante sui causam fuisse cognominis, quod
in priore quaesitum est capite, cujus et hae fuerint
vocaminis indicate.</div3>
<div3>
          <head>IV.</head>
 Pellendorum hostium dea potens Pellonia est.
Quorumnam, nisi molestum est, edite. Confligunt
partes, atque inter se cominus armorum collatione
decernunt: et haec illi est pars hostis, et illa huic
hostilis: quos ergo Pellonia, cum hinc et inde pugnabitur,
pellet, aut in gratiam concessura est quorum,
<pb n="1010B"/>
cum utrique debeat parti sui nominis vires officiumque
<pb n="1011A"/>
praestare? Quod si utique fecerit, id est
partibus si utrisque favorem ac suffragium commodarit,
nominis sui vim perdet, quod partis unius in
pulsione formatum est. Nisi forte dicetis, Romanorum
tantum est dea haec, et cum solis Quiritibus faciens
gratiosis semper opitulationibus praesto est.
Esse quidem hoc ita, quod nomini favemus, optamus;
at quaestionem non exiguam res habet. Quid
enim Romani deos possident peculiares, qui aliarum
gentium non sint? et quemadmodum poterunt dii
esse, si non omnibus, quae ubique sunt gentes, aequabilitatem
sui numinis exhibebunt? et ubi quaeso jamdudum
Pellonia haec fuit, cum apud Furculas Caudinas
decus publicum subjugatum est? cum apud Thrasumeni
lacum sanguinei cucurrere torrentes? cum
<pb n="1011B"/>
Diomedis campi romanis cadaveribus aggerati sunt?
cum mille alia vulnera praeliorum innumeris accepta
sunt cladibus? dormiebat, stertebat, aut quod vilia
facere consueta sunt capita, in hostilia castra defugerat?</div3>
<div3>
          <head>V.</head>
 Dii laevi, et laevae, sinistrarum tantum regionum
sunt praesides, et inimici partium dexterarum.
Quod quanam istud ratione dicatur, quove animi
<pb n="1012A"/>
sensu, neque ipsi nos assequimur, nec a vobis confidimus
posse in aliquam lucem communis intelligentiae
perduci. Jam primum enim mundus ipse per se
sibi neque dexteras, neque laevas, neque superas regiones,
neque imas, neque anticas habet, neque
posticas. Quidquid enim teres est, atque ex omni
parte rotunditatis solidae convexione conclusum,
nullum habet initium, nullum finem; ubi finis, et
initium nullum est, esse aliqua portio sui nominis,
et initium non potest. Itaque cum dicimus, dextera
haec regio est, et illa laeva, non ad mundi habitum
dicimus qui sui simillimus totus est, sed ad positionem
nostram, situmque revocamus, qui informati
sic sumus, ut alia dextera, alia nobis dicantur esse
laeva; quae tamen haec ipsa quae laeva appellamus, et
<pb n="1012B"/>
dextera alia, in nobis nihil habent perpetuum, nihil
fixum; sed prout n os casus, atque eventus collocaverit
temporis, ita nostris sumunt ab lateribus figurationes.
Si orientem solem respexero, cardo mihi
frigoris, et septentrio fit laevus: in quem si ora traduxero,
erit mihi sinister occasus, qui ab sole posterganeus
habebitur. Rursus vero si jecero plagam
ad occiduam lumina, in vocabulum sinistri auster, et
<pb n="1013A"/>
meridies transit; in quam si me partem necessaria
temporis circumegerit ratio, fit ut oriens laevus immutata
corporis conversione dicatur, qua ex re poterit
facillime recognosci, neque dextera, neque laeva
natura esse ulla, sed positionis, temporis, et prout
nostri corporis habuerit se situs rerum ad circumstantiam
collocatus. Quod cum ita se habeat, quanam
ratione, quo pacto sinistrarum partium dii
erunt, cum easdem constiterit regiones modo dexteras
fieri, modo laevas? Aut quid dexterae meruerunt
de immortalibus diis partes, ut sine ullis praesidibus
degerent, quas esse faustas, et prosperis semper cum
ominibus ediderunt?</div3>
<div3>
          <head>VI.</head>
 Lateranus, ut dicitis, deus est focorum et genius,
dictusque hoc nomine, quod ex laterculis crudis
ab hominibus caminorum istud exaedificetur genus.
<pb n="1013B"/>
Quid ergo si testa, aut materia fuerint quacumque alia
fabricati foci, genios non habebunt? et ab officio
<pb n="1014A"/>
tutelae, quisquis iste est Lateranus, abscedet, quod
regni sui possessio non luteis constructa est formis?
Et quid, quaeso, ut faciat, praesidatum focorum Deus
iste sortitus est? Per humani generis coquinas currit,
inspiciens et explorans quibusnam lignorum generibus
suis ardor in foculis excitetur: habitudinem fictilibus
contribuit vasculis, ne flammarum dissiliant
vi victa: curat ut ad sensum palati suis cum jucunditatibus
veniant rerum incorruptatum sapores, et an
rite pulmenta condita sint, praegustatoris fungitur
atque experitur officio. Itane istud non foedum, quinimmo,
ut verius dixerim, non contumeliosum, non
impium, ad hoc tantum inducere deorum nescio
quas fictiones, non quas dignis honoribus prosequare,
sed quas rebus turpibus, et infami praeficias
actioni?<pb n="1014B"/> </div3>

<div3>
          <head>VII.</head>
 Etiamne militaris Venus castrensibus plagiis
praesidet, et puerorum stupris? Etiamne Perfica una
<pb n="1015A"/>
est e populo numinum, quae obscoenas illas et luteas
voluptates ad exitum perficit dulcedine inoffensa
procedere? Etiamne Pertunda, quae in cubiculis praesto
est, virginalem scrobem effodientibus maritis?
Etiamne Tutunus, cujus immanibus pudendis, horrentique
fascino, vestras inequitare matronas, et auspicabile
ducitis, et optatis? Quod si minime vos
admonent ad intellectum veritatis res ipsae: nec ex
ipsis saltem potestis nominibus noscere inanissimae
superstitionis figmenta haec esse, et falsorum imaginationes
deorum? Putationibus arborum Puta, inquitis,
praesto est, rebus petendis Peta: Deus nemorum
<pb n="1016A"/>
Nemestrinus est: Patellana numen est, et Patella,
ex quibus una est patefactis, patefaciendis rebus
altera praestituta. Nodutis dicitur Deus, quia ad
nodos perducit res satas: et quae praeest frugibus ferendis,
Terensis: ab erroribus viarum Dea Vibilia
liberat: in tutela sunt Orbonae orbati liberis parentes:
in Naeniae, quibus extrema sunt tempora. Jam
quae durat et solidat infantibus parvis ossa, Ossilago
ipsa memoratur. Mellonia Dea est pollens potensque
in apibus, mellis curans custodiensque dulcedinem.</div3>
<div3>
          <head>VIII.</head>
 Dicite, o quaeso, ut ita vobis propitiae faveant,
<pb n="1017A"/>
Peta, Puta, Patella, si omnino essent apes ullae
in terris, aut si exos genus humanum, velut quidam
vermiculi nasceremur, Dea Mellonia non esset: aut
Ossilago solidatrix ossium nomen proprium non haberet?
Etenim, quaero et rogito utrumne vobis videantur
antiquiores dii esse natura, tempore, vetustate,
an homines, an apes, fruges, virgulta, et caetera?
Dubitabit hominum nemo, quin innumeris dicatis
deos aetatibus, saeculis, cuncta quaecumque sunt
anteire. Quod si habet se ita, qui fieri per rerum naturam
potest, ut ex rebus postea procreatis acciperent
nomina ea quae sunt priora temporibus? aut tutelas
sortirentur earum Dii rerum, quae nondum essent
genitae, et in usum mortalibus attributae? An numquid
jamdudum sine nominibus Dii erant, et postquam
<pb n="1017B"/>
res nasci, terrisque inesse coeperunt, his a vobis
dignati sunt signis atque appellationibus nuncupari?
<pb n="1018A"/>
Et unde scire potuistis quae nomina singulis
inderetis, cum esse illos ignoraretis omnino, aut inesse
potentias his certas: cum esset vobis similiter
nescium, quisnam eorum quid posset, et cui rei deberet
pro sui numinis potestate praeponi?</div3>
<div3>
          <head>IX.</head>
 Quid ergo, inquitis, hos deos nusquam esse
gentium judicatis, sed falsis opinationibus constitutos?
Non istud nos soli, sed veritas ipsa dicit, et
ratio: et ille communis, qui est cunctis in mortalibus,
sensus. Qui est enim qui credat esse deos Lucrios,
et lucrorum consecutionibus praesidere, cum
ex turpibus causis frequentissime veniant, et aliorum
semper ex dispendiis constent? Quis Libentinam,
quis Liburnum libidinum superesse tutelis,
quas jubet sapientia fugere, et quas mille per species
<pb n="1018B"/>
propudiosa experitur et exercet obscoenitas? Quis
Limentinum, quis Limam custodiam liminum gerere,
<pb n="1019A"/>
et janitorum officia sustinere: cum fanorum
quotidie videamus, et privatarum domorum convelli
et subrui: nec sine his esse flagitiosos ad lupanaria
commeatus? Quis curatores obliquitatum Limos?
quis Saturnum praesidem sativis? quis Montinum
montium? quis segnium Murciam? quis ad extremum
Deam Pecuniam esse credat, quam velut maximum
<pb n="1020A"/>
numen vestrae indicant litterae donare annulos
aureos, loca in ludis atque in spectaculis priora, honorum
suggestus summos, amplitudinem magistratus,
et quod maxime pigri ament, securum per opulentias
otium.</div3>
<div3>
          <head>X.</head>
 Quod si habere insistitis suos proprios praesides
ossa, mella, et limina, caeteraque alia, quae vel
<pb n="1021A"/>
cursim perstrinximus,vel nimietatis non attigimus
taedio, licet consimili ratione mille alios Deos inducere,
qui rebus innumeris debeant suam curam, custodiamque
praebere. Cur enim Deus praesit melli uni
tantummodo, non praesit cucurbitis, rapis, non cunilae,
nasturtio, non ficis, betaceis, caulibus? Cur
sola meruerint ossa tutelam, non meruerint ungues,
pili, caeteraque alia locis posita in obscuris, et verecundioribus
partibus, et sunt casibus obnoxia plurimis,
et curam magis deorum, diligentiamque desiderant?
Aut si et has dicitis partes suis agere sub
<pb n="1022A"/>
tutelaribus divis, incipient totidem dii esse, quot
res sunt: nec explicabitur ratio, cur non rebus
omnibus divinae praesideant curae, si certas res esse,
quibus praesint numina et provideant, dixeritis.</div3>
<div3>
          <head>XI.</head>
 Quid dicitis, o patres novarum religionum,
quid potestatum? Hoscine a nobis deos violari, et
negligi sacrilego clamitatis, quiritaminique contemptu
Lateranum Genium focorum, Limentinum
praesidem liminum, Pertundam, Perficam, Nodutim
Terensem? et quia non supplices Mutuno procumbimus
atque Tutuno, ad interitum res lapsas, atque
<pb n="1023A"/>
ipsum dicitis mundum leges suas et constituta mutasse?
At quin videte, perspicite, ne dum talia confingitis
monstra, taliaque molimini, deos offenderitis
certissimos, si modo sunt ulli, qui istius nominis
mereantur sustinere atque habere fastigium, nec
propter aliam causam mala ista, quae dicitis, ferveant,
et quotidianis accessionibus inolescant. Cur ergo e
vobis fortasse aliquis dixerit, esse falsum istos deos
contendis? Et invocati ab haruspicibus parent, et
suis acciti nominibus veniunt, et fidelia reddunt responsa
quaerentibus? Possumus obtinere falsum esse
quod dicitur, vel quod suspicionibus plenissima res
tota est: vel quod multas quotidie praedictionum videmus,
<pb n="1024A"/>
aut aliter cadere, aut in contrarios exitus
frustrata exspectatione torqueri.</div3>
<div3>
          <head>XII.</head>
 Sed sint, ut asseritis, vera, eamdem tamen
facietis fidem Melloniam, verbi causa, vel Limentinum
inserere se fibris, et ad rerum, quas quaeritis,
significantias aptare? Numquid illorum aliquando
vidistis os, habitum, faciem? aut eadem haec possunt
in pulmonibus, aut jecusculis conspici? Nonne
accidere, fieri, licet astu dissimiletis, potest, ut alter
pro altero subeat, fallens, ludens, decipiens, atque
invocati speciem praestans? Si magi haruspicum fratres
suis in accitionibus memorant antitheos saepius
obrepere pro accitis: esse autem hos quosdam
<pb n="1025A"/>
materiis ex crassioribus spiritus, qui deos se fingant,
nesciosque mendaciis et simulationibus ludant: cur
ratione non pari credamus hic quoque subjicere se
alios pro eis qui non sunt, ut et vestras opinationes
firment, et sibi hostias caedi alienis sub nominibus
gaudeant?</div3>
<div3>
          <head>XIII.</head>
 Aut si sic accipere rei novitate renuitis,
unde vobis est scire, an sit unus aliquis, qui succedat
pro omnibus quos invocatis, partibusque se cunctis
locorum divisionumque supponens, multorum vobis
speciem divorum praebeat et potestatum? Quisnam
<pb n="1026A"/>
iste est unus? interrogabit. Forte possumus istum
veris auctoribus dicere: sed ne nobis fidem habere
nolitis, Aegyptios, Persas, Indos, Chaldaeos, Armenios
interroget, omnesque illos alios, qui in interioribus
viderunt et cognoverunt haec artibus: jam
profecto discetis, quisnam sit Deus unus, vel sub eo
qui plurimi, qui deos se fingant, et humani generis
imprudentiam ludant. Jamdudum nos pudet
ad eum locum venire, in quo risum tenere non possunt
non tantum puerculi, et procaces, verum etiam
serii, atque in moris tetrici asperitatem durati. Nam
<pb n="1027A"/>
cum a doctoribus omnes nostris insinuatum acceperimus
et traditum, in declinationibus deorum plurativos
numeros non esse, quod essent dii singuli,
nec communiter ire per plurimos uniuscujusque nominis
proprietas quiret ( #neque enim fieri per rerum
naturam potest, ut quod unum est, fiat duo: et in diversas
res eat unitas, ingenita simplicitate divisa@# ): immemores
vos facti, et puerilium disciplinarum recordatione
composita, et complures subditis vocabulis
iisdem deos, et cum sitis alias in eorum numero restrictiores,
multiplices eos rursus cognominum societate
fecistis: quam quidem olim partem judicii acris
viri, atque ingenio perspicaci, tam sermone italo explicuere,
quam graeco. Et dare nobis compendium
<pb n="1027B"/>
potuisset resista, si non et aliquos videremus litterarum
<pb n="1028A"/>
esse istarum expertes: et institutus a nobis sermo
nos quoque compelleret nonnihil de his rebus,
quamvis ab illis sumptum, commemoratumque,
depromere.</div3>
<div3>
          <head>XIV.</head>
 Aiunt igitur theologi vestri, et vetustatis absconditae
conditores, tres in rerum natura Joves esse:
ex quibus unus Aethere sit patre progenitus, alter
Coelo, tertius vero Saturno, apud insulam Cretam et
sepulturae traditus et procreatus. Quinque Soles,
et Mercurios quinque: ex quibus, ut referunt, Sol
primus Jovis filius dicitur, et Aetheris habetur nepos;
secundus aeque Jovis filius, et Hyperiona proditus
genetrice; tertius Vulcano, non Lemnio, sed Nili
<pb n="1028B"/>
qui fuerit filius, quartus Jalysi pater, quem Rhodi
<pb n="1029A"/>
peperit heroicis temporibus Acantho; quintus Scythici
regis et versipellis habetur Circae. Jam Mercurius
primus, qui in Proserpinam dicitur genitalibus adhinnivisse
subrectis, supremi progenies Coeli est.
Sub terra est alter, Trophonius qui esse jactatur.
Maia tertius matre, et Jove procreatus sed tertio;
quartus soboles Nili est, cujus nomen Aegyptia gens
<pb n="1030A"/>
horret et reveretur expromere. Quintus Argi est interemptor,
fugitivus, atque exul, et proditor apud
Aegyptum litterarum. Sed et Minervae, inquiunt, sicut
Soles et Mercurii, quinque sunt; ex quibus prima
non virgo, sed ex Vulcano Apollinis procreatrix;
Nili altera proles, et quae esse perhibetur Aegyptia
Sais. Stirps Saturni tertia est, et quae usum excogitavit
<pb n="1031A"/>
armorum; Jovis quarta progenies, quam Messenii
Coryphasiam nuncupant; et quae Pallantem occidit
patrem incestorum appetitorem, est quinta.</div3>
<div3>
          <head>XV.</head>
 Ac ne longum videatur, et nimium, minutatim
velle capita ire per singula, aiunt iidem Theologi
quatuor esse Vulcanos, et tres Dianas, Aesculapios
totidem, et Dionysios quinque, ter binos Hercules,
et quatuor Veneres, tria genera Castorum, totidemque
Musarum, pinnatorum Cupidinum trigas, et
quadrigas Apollinarium nominum; quorum similiter
genitores, similiter matres, loca quibus nati sunt,
indicant, et originem singulorum suis cum prosapiis
monstrant. Quod si verum et certum est, et ex rei
cognitae asseveratione monstratur; aut omnes dii
non sunt, quoniam plures sub eodem nomine quemadmodum
<pb n="1031B"/>
accepimus, esse non possunt; aut si aliquis
<pb n="1032A"/>
ex his est, ignorabitur et nescietur; quia sit
consimilium nominum confusione caecatus. Atque ita
per vos ipsos, quamvis fieri nolitis, efficitur, ut haesitet
religio conturbata; neque habeat finem certum,
in quem dirigere se possit, nullis elusa ambiguitatis
erroribus.</div3>
<div3>
          <head>XVI.</head>
 Fingite nos enim vel auctoritate idonea motos,
vel violentia terroris vestri, induxisse in animum
Minervam, verbi causa, sacris vobis solemnibus et
ritu velle adorare vulgato; res si cum divinas apparamus,
aggredimurque aris flammantibus sua
reddere constituta, Minervae omnes advolent, ac de
istius nominis possessione certantes poscant sibi singulae
apparatum illum sacrorum reddi; quid in medio
faciemus nos animal tenue, vel in partes quas
<pb n="1032B"/>
potius pii muneris officia transferemus? Dicet enim
<pb n="1033A"/>
forsitan prima illa, quam diximus, meum nomen est
Minervae, cum numine, quae Apollinem genui, quae
Dianam, et ex mei uteri foetu coelum numinibus auxi,
et deorum numerum multiplicavi. Immo, inquiet
quinta Minerva, tu tinnis, quae marita, et puerpera
toties castitatis purae imminuta es sanctitate? Nonne
vides in Capitoliis omnibus virginaleis esse species
Minervarum, nec nuptarum his formas ab artificibus
cunctis dari? Desiste igitur nomen juris tibi asciscere
non tui. Nam Minervam me esse genitore ex Pallante
procreatam, testis omnis est poetarum chorus, qui
Palladam me nuncupat, derivato a patre cognomine.
Quid dicis, inquiet secunda haec audiens: Ergone
Minervium nomen tu fers parricida petulans, et ex
amoris incesti contaminatione polluta? quae dum
<pb n="1033B"/>
te fucis, atque artibus excolis meretriciis, jam patris
<pb n="1034A"/>
in te mentem furialibus plenam cupiditatibus excitasti.
Perge igitur, aliud tibi quaere signum: nam
mea res ista est, quam Nilus maximus fluminum
aquis generavit ex liquidis, et in virgineos habitus
roris concretione conduxit. Quod si fidem inquiris
facti, Aegyptios et ego testes dabo, quorum Neith lingua
dicor, Platonis testificante Timaeo. Quid deinde
arbitramur fore? desistetne et illa Minervam se dicere,
cui Corifasiae nomen est, vel ex Corifae matris
signo, vel quod ex vertice summo Jovis parmam
ferens emicuit, atque armorum accincta terroribus?
Aut illam, quae tertia est, cessuram patienter nomen,
et non dictis talibus habituram rationem sui, et primarum
arrogantiam refutaturam? Itane tu audes
majestatem tibi mei nominis usurpare Sai, ex coeno
<pb n="1034B"/>
et ex gurgitibus prodita, coagulataque limosis? at
<pb n="1035A"/>
tibi tu aliam dignitatem assume, deam quae de vertice
procreatam mentiris te Jovis, et rationem te esse
mortalibus ineptissimis suades? Ex capite conceptos
filios procreat? ut arma quae gestas, procudi possent
et fabricari, in verticis ipsius cavo officina fabrilis
fuit, incudes, mallei, fornaces, folles, carbones et
forcipes? aut si verum est quod asseveras, rationem
te esse, desiste tibi nomen id, quod meum est, vindicare,
nam quam dicis ratio, non est species numinis
certa, sed obscurarum intelligentia causarum. Si
ergo, ut diximus, officia nobis adeuntibus religiosa
Minervae adsint quinque, ac de hujus nominis proprietate
rixantes, sibi quaeque desideret aut thuris
suffimenta libari, aut ex pateris aureis inferia vina
<pb n="1036A"/>
defundi, quo disceptatore, quo judice controversias
tollemus tantas? aut quis quaesitor, quis arbiter cervicibus
tantis erit, qui inter personas hujusmodi, aut
vindicias justas dare, aut sacramenta conetur pronuntiare
non justa? Nonne potius ibit domum, seseque
abstinens ab negotiis talibus tutius esse arbitrabitur
nihil horum contingere, ne aut uni dando,
quod omnium est, inimicas efficiat caeteras, aut stultitiae
crimen incurrat, si id attribuat cunctis, quod
esse oportebat unius?</div3>
<div3>
          <head>XVII.</head>
 Possumus haec eadem de Mercuriis, Solibus,
immo de aliis omnibus quorum numeros tenditis
et multiplicatis, expromere. Sed satis est ex uno rationem
in caeteris eamdem esse scire: et ne forte prolixitas
<pb n="1037A"/>
fastidium audientiae pariat, cessabimus ire per
singula, ne dum vos arguimus nimietatis, loquacitatis
immodicae suscipiamus et nos culpam. Quid dicitis
o isti, qui ad deorum nos cultus membrorum laniatibus
invitatis, et suscipere nos cultum vestrorum
compellitis numinum? Possumus difficiles non esse,
si modo aliquid nobis dignum tanti nominis opinione
monstretur. Ostendite nobis Mercurium, sed unum:
date Liberum, sed unum: unam Venerem, atque
unam similiter Dianam. Nam esse Apollines quatuor,
aut tres Joves, numquam nobis facietis fidem: nec
si testem ipsum citetis Jovem, aut Pythium constituatis
auctorem.</div3>
<div3>
          <head>XVIII.</head>
 Sed ex diverso, nescio quis, unde, inquit,
scimus, an explorata et cognita theologi scriptitarint,
<pb n="1037B"/>
an, ut visum est, atque sedit, libidinosam extulerint
fictionem? Nihil istud ad causam: nec sermonis
istius in eo est ratio constituta, utrumne res ita sint,
theologorum ut indicant scripta, an aliter se habeant,
et multo dissociatae discrimine: nobis enim satis est
rebus de publicatis loqui, neque quaerere quid sit in
vero, sed refutare, convincere id, quod in medio
positum est, atque opinatio concepit humana. Sed
si mendaces illi, vos, veritas quae sit, exponite et
irrefutabile aperite secretum. Et qui fieri potis est,
remotis magisteriis litterarum? Quid est enim quod
dici de immortalibus diis possit, quod non ex hominum
de his scriptis ad humanas pervenerit notiones?
<pb n="1037C"/>
Aut quidquam vos ipsi de illorum ritibus potestis,
<pb n="1038A"/>
caerimoniisque narrare, quod relatum in litteras non
sit, et scriptorum commentariis publicatum? aut si
ponderis existimatis nullius haec esse, aboleantur
omnes libri, quos de diis habetis compositos theologorum,
pontificum, nonnullorum etiam philosophiae
deditorum: quinimmo potius fingamus ab exordio
mundi nullum aliquando mortalium scripsisse de diis
quidquam: experiri volumus, et cupimus scire, an
mutire, an hiscere deorum in mentione possitis, an
concipere eos mente, quos in animis vestris nullius
scripti informaverit notio. Cum vero nomina, et potentias
illorum suggerentibus vobis libris addidicisse
vos constet, iniquum est detrahere litteris his fidem,
quarum ea quae dicitis testimonio atque auctoritate
firmatis.<pb n="1038B"/> </div3>

<div3>
          <head>XIX.</head>
 Nisi forte haec falsa, et ea, quae a vobis dicuntur,
erunt vera. Quo argumento, quo signo?
Cum enim homines utrique, et qui haec, et illa commentati
sunt, fuerint, et de rebus incertis ab utraque
sit disputatum parte: arrogantis est dicere, id
quod tibi placeat esse verum, quod vero animum
laedit, id libidinis et falsitatis arguere. Per humani
generis jura, atque ipsius mortalitatis consortia, cum
auditis et legitis: Ex illo, atque ex illa matre Deus
ille est proditus: nonne animi vestri sensus tangit
humanum nescio quid dici, et ex terreni generis humilitate
proficiscens? aut cum esse arbitramini vos ita,
sollicitudinem concipitis nullam, ne offensionis aliquid
<pb n="1038C"/>
apud ipsos, quicumque sunt, contrahatis deos:
<pb n="1039A"/>
quod ex turpi concubitu creditis, atque ex seminis
jactu ignoratam sibi ad lucem beneficiis obscoenitatis
exisse? Nos enim, ne quis forte existimet ignorare,
nescire, quid istius nominis conveniat dignitati, sane
nativitatis expertes deos esse oportere censemus:
aut si aliquos ortus habent, a Domino rerum ac principe,
rationibus quas ipse novit, ipsos ducimus atque
existimamus esse missos, immaculatos, castissimos,
puros, nescientes quae sit foeditas ista coeundi,
et usque ad illos ipsos principali procreatione finita.</div3>
<div3>
          <head>XX.</head>
 At vero vos contra, majestatis immemores et
sublimitatis tantae, eas illis adjungitis nativitates, ortusque
<pb n="1039B"/>
eos adscribitis, quos ingeniis lautioribus homines
<pb n="1040A"/>
et execrationi habeant et horrori. Ex Ope, inquitis,
matre, et ex genitore Saturno, cum suis est
natus Diespiter fratribus. Uxores enim dii habent,
atque in conjugalia foedera conditionibus veniunt
ante quaesitis? usu, farre, coemptione, genialis lectuli
sacramenta condicunt? habent speratas, habent
pactas, habent interpositis stipulationibus sponsas?
Et quid de ipsis conjunctionibus loquimur? quando
et quosdam nuptias celebrasse, et festas habuisse
frequentias dicitis, et lusisse in his deas: et quod
participes fescenninorum non essent, perturbasse
discordiis omnia; et in humanum in posterum genus
<pb n="1040B"/>
exitiorum sevisse discrimina?<pb n="1041A"/> </div3>

<div3>
          <head>XXI.</head>
 Sed in caeteris forsitan minus hujus eluceat
turpitudinis foeditas. Ergone ille rector poli, pater
deorum et hominum, supercilio et nutu totum motans
et tremefaciens coelum, ex viro concretus et foemina
est? Et nisi ambo sexus in obscoenas dissolverentur
 copulatis corporibus voluptates, Jupiter ille
maximus non esset, et usque ad hos dies, et regem
numina non haberent, et coelum sine domino staret?
Et quid Jovem miramur ex foeminae effusum
dictitare vos alvo, quando auctores vestri et nutricem
habuisse conscribunt, et ex alieni uberis alimonia
mox traditam retinuisse vitam? Quid dicitis, o viri?
Ergone, iterum dicam, tonans, fulgens, et fulminans,
et nubila terribilia conducens, suxit fluenta
mammarum, vagitum edidit, repsit, atque, ut fletum
<pb n="1041B"/>
exponeret ineptissime tractum, crepitaculis obticuit
<pb n="1042A"/>
auditis, et ad somnos inductus est in mollissimis
cunis jacens, et vocibus delinitus infractis? O deorum
assertio religiosa! o amplitudinis metuendae venerabilem
monstrans atque insinuans dignitatem! siccine
apud vos, quaeso, supernarum nascitur eminentia
potestatum? his in lucem prodeunt generationibus
dii vestri, quibus asini, porci, canes, quibus immunda
haec omnis conceptatur et genitur terrenarum proluvies
bestiarum?</div3>
<div3>
          <head>XXII.</head>
 Nec contenti hos coetus gravitati attribuisse
Saturniae, etiam ipsum regem mundi flagitiosius liberos
procreasse, quam ipse est natus atque editus,
praedicatis. Ex Hyperiona, inquitis, matre et Jove
Jaculatore fulminis, Sol aureus et flagrantissimus
natus est; ex Latona et eodem Arquitenens Delius,
<pb n="1042B"/>
et Sylvarum agitatrix Diana; et Leda et eodem
<pb n="1043A"/>
Castores, graece Dioscoris nomen est; ex Alemena et
eodem Hercules ille Thebanus, quem clava pellisque
tutatae sunt; ex Semela, atque ipso, Liber, qui Bromius
dicitur, et ex femine iterum natus patris; ex
ipso rursus, et Maia, Mercurius ore facundus, et
gestator affabilium colubrarum. Potest ulla gravior
contumelia Jovi vestro infligi, aut quidquam est aliud,
quod labefactet, aut destruat deorum principis auctoritatem,
quam quod eum creditis voluptatibus aliquando
libidinosis victum, et in foemineos appetitus
inflammati pectoris incaluisse fervore? Et quid regi
Saturnio matrimoniis fuerat cum alienis rei? Non
illi fuerat satis Juno, nec sedare impetum cupiditatum
in regina poterat numinum, cum nobilitas eam
<pb n="1043B"/>
commendaret tanta, facies, oris dignitas, et ulnarum
<pb n="1044A"/>
nivei marmoreique candores? An uxore contentus
haud una, concubinis, pellicibus, atque amiculis delectatus
impatientiam suam spargebat passim, ut babecali
adolescentes solent, salax Deus, et canus ex
infinitis corporibus flaccescentium voluptatum restituebat
ardorem? Quid dicitis, o impii, vel quas de
vestro Jove opinionum confingitis foeditates? Ita non
animadvertitis, non videtis, cujus eum notetis probri,
cujus criminis constituatis auctorem, vel quas in
eum labes flagitiorum, quantas coacervetis infamias?</div3>
<div3>
          <head>XXIII.</head>
 Ad libidinem homines proni, atque ad voluptatum
blanditias naturae infirmitate proclives, adulteria
tamen legibus vindicant, et capitalibus afficiunt
eos poenis, quos in aliena comprehenderint
<pb n="1045A"/>
foedera genialis se lectuli expugnatione jecisse. Subsessoris
et adulteri persona cujus esset turpitudinis,
notae cujus, regum maximus nesciebat, et speculator
ille, ut fama est, bene meritorum, ac pessime,
quidnam deceret se velle rationibus pectoris non
perspiciebat amissis. Et tolerari forsitan male tractatio
haec posset, si eum saltem personis conjungeretis
comparibus, et adulter a vobis immortalium constitueretur
dearum. In humanis vero corporibus quidnam,
quaeso, inerat pulchritudinis, quid decoris, quod
irritare, quod flectere oculos posset in se Jovis?
Cutes, viscera, pituita, atque omnis illa proluvies
intestinorum sub involucris constituta, quam non modo
Lynceus ille penetrabili acie possit horrescere, verum
etiam quivis alter sola vel cogitatione vitare. O egregia
merces culpae, o digna et pretiosa dulcedo, propter
<pb n="1045B"/>
quam Jupiter maximus cygnus fieret, et taurus, et
candidorum procreator ovorum.<pb n="1046A"/> </div3>

<div3>
          <head>XXIV.</head>
 Si aperire oculos mentis, et veritatem propriam
intueri sine ulla vultis gratificatione privata,
miseriarum omnium causas, quibus genus, ut dicitis,
jamdudum afflictatur humanum, ex hujusmodi reperietis
opinationibus fluere, quas habebatis antiquitus
de diis vestris; et quas in melius reformare ante
oculos posita veritate renuistis. Nam nos quidem
quidnam de illis aliquando, aut inconveniens sensimus,
aut conscriptionibus edidimus indecoris, ut in
invidiam jaciantur nostram labores generis humani,
et commoditates, quibus vivitur, imminutae? Numquid
a nobis dicitur, ut ciconias, ut palumbes, ex ovis
esse progenitos quosdam deos? Numquid ex pelagi
spuma, et ex coeli genitalibus amputatis Cithereae
Veneris concretum coaluisse candorem? Numquid
parricidii causa vinctum esse Saturnum, et suis diebus
<pb n="1046B"/>
tantum vinculorum ponderibus relevari? Numquid
<pb n="1047A"/>
beneficio Curetum ab interitu servatum Jovem?
Numquid expulisse regno patrem, et alieni juris imperium
violentia et fraude tenuisse? Numquid pulsum
a nobis senem Italorum delituisse in finibus,
et quod tutus fuisset a filio, nomen Latio imposuisse
pro munere? Numquid incestas nuptias cum sorore
Jovem ipsum dicimus fecisse nos? aut invitatum ad
jus mensae pro suillis visceribus prolem nescium Lycaoniam
<pb n="1048A"/>
pransitasse? Numquid altero claudum pede
apud insulam Lemnum fabrilia opera exercuisse
Vulcanum? Numquid cupidinis atque avaritiae causa,
sicut canit Booetius Pindarus, Aesculapium fulminis
transfixum esse telo? Numquid Apollinem ditem factum,
eos ipsos reges, quorum gazis fuerat locupletatus
et donis ambiguitate fefellisse responsi? Numquid
furem Mercurium publicavimus? Num nos esse Lavernam,
<pb n="1049A"/>
atque cum hoc simul fraudibus praesidere
furtivis? Numquid ex nobis Myrtilus est auctor, qui
Macari filiae Megalconis ancillulas, profitetur fuisse
Musas?</div3>
<div3>
          <head>XXV.</head>
 Quis rege a Cyprio, cujus nomen Cinyras
est, ditatam meretriculam Venerem divorum in
numero consecratam; quis ex reliquiis Pelopis compactum
<pb n="1050A"/>
esse palladium, prodidit? non vos? Quis
Spartanum fuisse Martem? nonne Epicharmus auctor
vester? quis in Thraciae finibus procreatum? non Sophocles
Atticus cunctis consentientibus theatris?
Quis in Arcadia? Non vos? Quis mensibus tribus et
decem vinctum? Non Melae fluminis filius? Quis ei
non principaliter cum caeteris Apollodorus? Quis dum
<pb n="1051A"/>
canes ab Caribus, quis ab Scythis asinos immolari?
genialibus insultat alienis, haesisse in laqueis involutum?
non commentarii vestri, non scenae? Numquid
aliquando a nobis conscriptum est mercenariam Deos
servitutem servisse, ut Herculem sordidi amoris et
petulantiae causa, ut Admeto Apollinem Delium, ut
Laomedonti Troico Jovis fratrem, ut eidem, sed cum
<pb n="1052A"/>
patruo Pythium, ut conjugalia secreta miscentibus
Minervam luminis ministram, et lucernarum moderatricem?
Nonne ille vester est vates, qui Martem
fecit et Venerem mortalium manibus vulneratos?
Non ex vobis Panyassis unus est, qui ab Hercule
Ditem patrem, et reginam memorat sauciatam esse
Junonem? Non viraginem ab Ornyto caesam, cruentatam,
<pb n="1053A"/>
vexatam, Polemonis vestri indicant scripta?
Non ab Hippocoontis liberis ipsum Sosibius Herculem
cruciatum retulisse pronuntiat, et illati vulneris, et
doloris? Apud insulam Cretam sepulturae esse mandatum
Jovem nobis editum traditur? In Spartanis et
Lacedaemoniis finibus nos dicimus conditos, in cunis
coalitos fratres? Noster ille est auctor, qui Patrocles
Thurius scriptorum in titulis indicatur, qui tumulos
memorat, reliquiasque Saturnias tellure in Sicula
contineri? Chaeroneus Plutarchus nostrarum esse
<pb n="1054A"/>
partium comprobatur, qui in Oeteis verticibus Herculem,
post morborum comitialium ruinas dissolutum
in cinerem prodidit?</div3>
<div3>
          <head>XXVI.</head>
 Nam quid de illis amoribus dicam, quibus
in foeminas sanctos incaluisse coelestes, vestris proditum
litteris, atque auctoribus continetur? Numquid
enim a nobis arguitur rex maris Amphitritas, Hippothoas,
Amymonas, Menalippas, Alopas, per furiosae
cupiditatis ardorem castimoniae virginitate privasse?
Numquid Apollo Latonius immaculatus ille, castissimus,
<pb n="1055A"/>
atque purus, Arsinoas, Aethusas, Hypsipylas,
Marpessas, Zeuxippas, et Prothoas, Daphnas, et Steropas,
inconsulti pectoris appetisse fervoribus? Numquid
senex Saturnus jamdudum obsitus canis, atque
annorum vetustate jam frigidus, nostris carminibus
indicatur ab uxore in adulterio comprehensus induisse
formam feri, et sub pecoris specie hinnitibus
evolavisse jactatis? Jupiter ipse rex mundi, nonne a
vobis infamatus est isse per innumeras species, et
<pb n="1056A"/>
petulantis amoris flammam servilibus obumbravisse
fallaciis? Numquid a nobis aliquando conscriptus est
libidinosa ut perficeret furta, modo esse in aurum
versus, modo in satyrum ludicrum, in draconem, in
alitem, in taurum, et quod omnia genera contumeliarum
transiliat, in formiculam parvulam, ut Clitoris
videlicet filiam, Myrmidonis redderet apud Thessalos
matrem? Quis illum in Alcmena novem noctibus fecit
pervigilasse continuis? non vos? Quis in amoribus
<pb n="1057A"/>
desidem derelicta coeli statione jacuisse? non vos?
Et sane adjungitis beneficia non parva: siquidem
vobis Deus Hercules natus est, qui in rebus hujusmodi
patris sui transiret exuperaretque virtutes. Ille noctibus
vix novem unam potuit prolem extundere,
concinnare, compingere: at Hercules sanctus Deus
natas quinquaginta de Thestio nocte una perdocuit,
et nomen virginitatis exponere, et genitricum pondera
sustinere. Quid quod non contenti foeminei generis
attribuisse diis curas, etiam sexus adjungitis
<pb n="1058A"/>
adamatos ab his mares? Hylam nescio quis diligit.
Hyacintho est alius occupatus, ille Pelopis desideriis
flagrat, hic in Chrysippum suspirat ardentius, Catamitus
rapitur delicium futurus, et poculorum custos.
Et ut Jovis dicatur pullus, in partibus Fabius aduritur
mollibus, obsignaturque posticis.</div3>
<div3>
          <head>XXVII.</head>
 Sed soli amant apud vos mares, et foemineo
sexui sua conservata est sanctitas. Nonne vestris
cautum est litteris adamatum esse ab Aurora Tithonum,
<pb n="1059A"/>
arsisse in Endymionem Lunam, Nereidem in
Aeacum, in Achillis genitorem Thetim, Proserpinam
in Adonem, matrem ejus Cererem in Jasionem nescio
quem rusticanum, et post Vulcanum, Phaethontem,
Martem, in Anchisae nuptias ipsam illam Venerem
Aeneadum matrem, et romanae dominationis auctorem?
Cum talia igitur vos probra, et flagitiosa prodigia,
non in unum aliquem nominatim, sed in omnem
pariter superorum gentem, quam esse vos remini, sine
ullius exceptione jaciatis, audetis, salva verecundia,
<pb n="1060A"/>
dicere, aut esse nos impios, aut vos pios, cum multo
majores ferant a vobis offensas ex omnibus probris
quae in illorum maledicta conducitis, quam amplitudinis
et honoris ex ritu atque officio cultionis? Aut
enim falsa illa sunt cuncta, quae sunt prompta de singulis,
existimationem illorum majestatemque laedentia:
et res digna omnino est, propter quam dii funditus
genus omne debeant abolere mortalium: aut si
explorata et vera sunt, et sine ullis dubitationibus
comprehensa, ad eam perducitur res summam, ut
<pb n="1061A"/>
invitissimis vobis non generis superi, sed humani eos
fuisse credamus.</div3>
<div3>
          <head>XXVIII.</head>
 Ubi enim nuptiae, matrimonia, puerperia,
nutrices, artificia, debilitates, ubi status capitis, et
conditio servitutis, ubi vulnera, caedes, cruor, ubi
amores, desideria, voluptates, ubi omnis animorum
affectio ab inquietis perturbationibus veniens, necesse
est divinum nihil istic esse: nec quod proprium
caduci est generis, et terrenae fragilitatis,
praestantiori posse adhaerere naturae. Quis est enim
qui credat, si modo agnoscit ac percipit vis istius potentiae
quae sit, aut genitales habuisse partes deum,
et abscissione foedissima privatum his esse: aut ex
se proditas aliquando intercepisse proles, et vinculorum
<pb n="1061B"/>
coercitum poenis: aut cum patre quodammodo
conseruisse bella civilia, et eum jure abstinuisse regali: 
aut exterritum minoris metu vertisse exuperatum
terga, et tamquam fugitivum et exulem in submotis
delituisse secretis? Quis est, inquam, qui credat
ad humanas accubuisse deum mensas, interemptum
avaritiae causa, fefellisse supplices ambiguitate
<pb n="1062A"/>
responsi, praecellere in furtorum dolis, adulterasse,
servisse, vulneratum esse, et adamasse, et per omnes
libidinum formas incestarum cupiditatum circumegisse
pellaciam? Atquin omnia vos ista et fuisse, et
inesse in diis asseveratis vestris: neque ullam praetermittitis
speciem vitiositatis, maleficii, lapsus,
quam non in convicium numinum opinionum petulantia
conferatis. Aut igitur vobis quaerendi sunt dii alii,
in quos omnia ista non cadant: in quos enim haec
cadunt, humani sunt generis atque terreni: aut si hi
sunt tantummodo, quorum nomina publicastis et
mores, opinionibus tollitis vestris. Mortalia sunt
enim quaecumque narratis.</div3>
<div3>
          <head>XXIX.</head>
 Et possumus quidem hoc in loco omnes
<pb n="1062B"/>
istos nobis quos inducitis atque appellatis deos, homines
fuisse monstrare, vel Agragantino Evhemero
replicato, cujus libellos Ennius, clarum ut fieret cunctis,
sermonem in Italum transtulit; vel Nicanora
Cyprio, vel Pellaeo Leonte, vel Cyrenensi Theodoro,
vel Hippone ac Diagora Meliis, vel auctoribus aliis
<pb n="1063A"/>
mille, qui scrupulosae diligentiae cura in lucem res
abditas libertate ingenua protulerunt. Possumus, inquam,
si placet, et Jovis res gestas, et Minervae expromere
bella, virginis et Dianae; quibus dolis Liber
Indorum affectaverit regnum, cujus fuerit conditionis
Venus, cujus operae, cujus quaestus: matrimonium
magna cujus tenuerit mater; quidnam spei,
quid voluptatis specioso ab Attide conceperit. Unde
Serapis Aegyptius, unde Isis, vel ex quibus causis
appellatio ipsa concinnata sit nominum.</div3>
<div3>
          <head>XXX.</head>
 Sed non istam suscepimus in eo sermone,
quem facimus, vel operulam, vel voluntatem, ut
ostendamus et publicemus, quinam fuerint hi omnes.
Illud nobis propositum est, ut quoniam nos impios
et irreligiosos vocatis, vos contra pios et deorum
<pb n="1063B"/>
contenditis esse cultores, demonstrare, atque
in medio ponere ab hominibus magis nullis ignominiosius
eos tractari, quam a vobis. Quod si habere
se ita ex ipsis maledictionibus promptum est, sequitur
ut intelligi debeat vos superis stimulos indignationum
furialium commovere, qui tam foedas de illis
vel auditis, vel creditis, vel ignominiosas ipsi compingitis
fabulas. Non enim qui sollicite relegit, et
<pb n="1064A"/>
immaculatas hostias caedit, qui acervos thuris dat
concremandos igni, numina censendus est colere,
aut officia solus religionis implere. Cultus verus in
pectore est, atque opinatio de diis digna; nec quidquam
prodest illatio sanguinis et cruoris, si credas
de his ea quae non modo sint longe ab eorum dissita
distantiaque natura, verum etiam labis et turpitudinis
aliquid, et majestati eorum concilient, et decori.</div3>
<div3>
          <head>XXXI.</head>
 Interrogare enim vos libet, et ad sermonis
exigui responsionem vocare, utrumne gravius existimetis
nullas caedere his hostias, quia putes naturam
tantam neque velle, neque appetere istas; an talia
de his probra opinionum foeditate concipere, quae
cujusvis animum in ultionis possint rabiem concitare?
Si rerum momenta pendantur, nullum reperias
<pb n="1064B"/>
tam invidum judicem, qui non criminosius existimet
maledictis insignibus cujuspiam famam carpi,
quam a quoquam silentio praeteriri. Hos enim forsitan
rationis existimari possit et credi; illud sacrilegae
mentis est, et desperatae in fictionibus caecitatis.
In caeremoniis vestris, rebusque divinis, postulionibus
 locus est, et piaculi dicitur contracta esse commissio,
si per imprudentiae lapsum, aut in verbo
<pb n="1065A"/>
quispiam, aut sympuvio deerrarit; aut si cursu in
solennibus ludis, curriculisque divinis, commissum
omnes statim in religiones clamatis sacras, si ludius
constitit aut tibicen repente conticuit; aut si patrimus
ille qui vocitatur puer, omisit per ignorantiam
<pb n="1066A"/>
locorum, aut terram tenere non potuit; et audetis abnuere
in delictis tam gravibus violari semper a vobis
deos, cum in levioribus causis irasci eos ipsi cum
pernicie saepius confiteamini civitatis?<pb n="1067A"/> </div3>

<div3>
          <head>XXXII.</head>
 Sed poetarum, inquiunt, figmenta sunt
haec omnia, et ad voluptatem compositae lusiones.
Non est quidem credibile homines minus brutos, et
vetustatis remotissimae vestigatores, aut eas inseruisse
suis carminibus fabulas, quae in notionibus
hominum superessent, atque in auribus collocatae:
aut ipsos sibi tantum licentiosi voluisse juris asciscere,
ut confingerent per stultitiam res eas quae
nec ab insania procul essent remotae, et quae illis a
diis metum, et periculum possent ab hominibus comparare.
Sed concedamus, ut dicitis, deformitatum
tantarum concinnatores esse atque inventores poetas:
immunes tamen a deorum maletractatione nec
sic estis, qui aut talia cessatis maleficia vindicare:
aut non legibus latis, et severitate poenarum tantae
<pb n="1067B"/>
iistis obviam temeritati, constitutumque a vobis est,
ne quis posthac hominum id quod esset turpitudini
proximum, aut deorum indignum majestatibus loqueretur.
Quisquis enim patitur peccare peccantem,
is vires subministrat audaciae: et majoris contumeliae
res est, falsis quemquam notare atque insignire criminibus,
quam vera ingerere atque objectare delicta.
<pb n="1068A"/>
Quod enim sis dici, et quod esse te sentias, morsum
habet minorem testimonio tacitae recognitionis infractum.
Illud vero acerbissime vulnerat, quod inurit
innoxios, et quod decus nominis atque existimationis
infamat.</div3>
<div3>
          <head>XXXIII.</head>
 Scribuntur dii vestri in tricliniis coelestibus,
atque in chalcidicis aureis coenitare, potare, et
ad ultimum fidibus et vocum modulatione mulceri.
Vos aures patientissimas commodatis: nec judicatis
indignum voluptates attribui diis eas, quibus corpora
terrena fulciuntur, et quas aures expetunt enervati
pectoris dissolutione mollitae. Inducuntur ex his alii
amatores, adulteri castitatis, nec cum foeminis tantum,
sed cum viris etiam propudiosos flagitiososque
miscere concubitus. Vobis nulla est cura, quid super
<pb n="1068B"/>
rebus dicatur tantis, neque ullo saltem castigationis
metu luxuriantium litterarum coercetis audaciam.
Per insanias, per furores orbare alii se, et tamquam
hostili de sanguine, ita se proprio parricidio cruentare.
Sacrilegia vos illa miramini elata sublimiter,
et quod poenis omnibus conveniebat plecti, ut animosius
consurgat audacia, incentivo extollitis laudis.
<pb n="1069A"/>
Illi vulnera orbitatis ingemere, et cum ejulatibus
indecoris fata incusare crudelia: vos stupetis eloquentiae
viribus, et quod penitus oportebat ex humani
generis coalitu tolli, percensetis, ediscitis: ac ne ulla
intercidat oblivione curatis. Vulnerari, vexari, bella
inter se gerere furialium memorantur ardore discriminum:
vobis illa est descriptio voluptati, atque ut scriptorum
tantam defendatis audaciam, allegorias res
illas, et naturalis scientiae mentimini esse doctrinas.</div3>
<div3>
          <head>XXXIV.</head>
 Sed quid ego neglectas aliorum conqueror
contumelias numinum? Ipse ille Jupiter, cujus vos
nomen effari non sine metu decuit et totius corporis
concussione, amasio captus ab uxore describitur confiteri
culpas suas, et velut demens ac nescius, quas
amiculas conjugi, quas uxori anteposuerit pellices,
<pb n="1069B"/>
obduratus inverecundia publicare: vos talia qui extulere
<pb n="1070A"/>
prodigia, poetarum esse principes atque reges
divinis ingeniis praeditos, capita esse memoratis sanctissima:
tantumque ab officio religionum, quas inducitis,
evolastis, ut gravioris ponderis sint apud vos
verba quam coelitum violata sublimitas. Ita ergo non
decuit, si modo ullus deorum esset apud vos metus,
aut si esse illos uspiam praesumptionis certae confidentia
crederetis, rogationibus, plebiscitis, consultorum
senatus metu intercedere, prohibere, sancire,
ne quis vellet de diis passim nisi quod esset
plenum religionis, effari. Nec a vobis saltem istum
meruerunt honorem, ut quibus expellitis a vobis,
eisdem ab his legibus propulsaretis injurias. Majestatis
sunt apud vos rei, qui de vestris sequius obmurmuraverint
aliquid regibus. Magistratum in ordinem
<pb n="1070B"/>
redigere, senatorem aut convitio prosequi,
<pb n="1071A"/>
suis esse decrestis periculosissimum poenis. Carmen
malum conscribere, quo fama alterius coinquinatur
et vita, decemviralibus scitis evadere noluistis impune:
ac ne vestras aures convicio aliquis petulantiore
pulsaret, de atrocibus formulas constituistis injuriis.
Soli sunt apud vos superi inhonorati, contemptibiles,
viles: in quos jus est a vobis datum, quae quisque voluerit
dicere: turpitudinum jacere, quas libido confixerit,
atque excogitaverit formas. Et incuriam nobis
intendere tam infamium non erubescitis numinum,
cum sit rectius multo deos esse non credere, quam
esse illos tales, talique existimatione sentire.</div3>
<div3>
          <head>XXXV.</head>
 Sed poetis tantummodo licere voluistis
indignas de diis fabulas, et flagitiosa ludibria comminisci?
<pb n="1071B"/>
Quid pantomimi vestri, quid histriones, quid
<pb n="1072A"/>
illa mimorum, atque exoleti generis multitudo? Nonne
ad usum quaestus sui abutuntur diis vestris, et lenocinia
voluptatum ex injuriis attrahit contumeliisque
divinis? Sedent et in spectaculis publicis sacerdotum
omnium, magistratuumque collegia, pontifices
maxim, et maximi curiones; sedent quindecim viri
laureati, et diales cum apicibus flamines; sedent augures
interpretes divinae mentis et voluntatis, necnon
et castae virgines, perpetui nutrices et conservatrices
ignis; sedet cunctus populus et senatus;
consulatibus functi patres, diis proximi atque augustissimi
reges; et quod nefarium esset auditu, gentis
illa genitrix Martiae, regnatoris et populi procreatrix
amans saltatur Venus, et per affectus omnes meretriciae
<pb n="1072B"/>
vilitatis impudica exprimitur imitatione bacchari.
<pb n="1073A"/>
Saltatur et magna sacris compta cum infulis
mater; et contra decus aetatis illa Pessinuntia Dindymene,
in bubulci unius amplexu flagitiosa fingitur
appetitione gestire, necnon et illa proles Jovis Sophoclis
in Trachiniis Hercules pestiferi tegminis circumretitus
indagine, miserabiles edere inducitur ejulatus,
violentia doloris frangi, atque in ultimam tabem
diffluentium viscerum maceratione consumi.
Quin et ille in fabulis maximus ipse regnator poli
sine ulla nominis majestatisque formidine adulterorum
agere introducitur partes, atque ut fallere
castitatem alienarum possit familias matrum, ora immutare
pellacia, et in species conjugum subdititii corporis
<pb n="1073B"/>
simulatione succedere.<pb n="1074A"/> </div3>

<div3>
          <head>XXXVI.</head>
 Nec satis haec culpa est, etiam mimis, et
scurrilibus ludicris sanctissimorum personae interponuntur
deorum. Et ut spectatoribus vacuis risus
possit atque hilaritas excitari, jocularibus feriuntur
cavillationibus numina, conclamant, et assurgunt
theatra, caveae omnes concrepant fragoribus atque
plausibus. Et quod nullis possit satisfactionibus expiari,
exoletis atque irrisoribus numinum dona instituuntur
et munera, ab officiis otium publicis,
immunitas, et vacatio cum coronis. Et audetis post
ista mirari unde oriantur haec mala, quibus inundatur
et premitur sine ulla intermissione mortalitas;
cum omnis res eas, quibus sunt involuta probra
<pb n="1075A"/>
numinum, et maledictionis elogia, et quotidie referatis,
et ediscatis quotidie; et quando animum desidem
otiosis vultis hallucinationibus occupari, dies vobis
poscatis dari, et sine ullis intermissionibus exiberi.
Quod si haberet vos aliqua vestris pro religionibus
indignatio, has potius litteras, hos exurere debuistis
olim libros, demoliri, dissolvere theatra haec
potius, in quibus infamiae numinum propudiosis
<pb n="1076A"/>
quotidie publicantur in fabulis. Nam nostra quidem
scripta cur ignibus meruerunt dari? cur immaniter
conventicula dirui? in quibus summus oratur
Deus, pax cunctis et venia postulatur magistratibus,
exercitibus, regibus, familiaribus, inimicis,
adhuc vitam degentibus, et resolutis corporum
vinctione; in quibus aliud auditur nihil, nisi
<pb n="1077A"/>
quod humanos faciat, nisi quod mites, verecundos,
pudicos, castos, familiaris communicatores rei, et
cum omnibus, quos solidet germanitas, necessitudine
copulatos.</div3>
<div3>
          <head>XXXVII.</head>
 Verum ita se res habet, ut quoniam plurimum
gladiis, et potestate valetis ferri, anteire vos
etiam veritatis scientia judicetis: et esse pro diis
pios, quorum potentias primi opinionum obscoenitate
foedastis. Hoc in loco, si ferocitas vestra permittit,
et rabies patitur, illud nobis ut respondeatis, oramus:
utrumne iras cadere in naturam existimetis
deorum, an ab affectibus his longe divinam esse
beatitudinem disjugatam? Nam si concipiunt has
faces, et motibus exasperantur irarum, sicut vestrae
opinationes ferunt; nam saepe illos dicitis et propter
ludos minus sollicite factos, et propter praesules non
<pb n="1077B"/>
probatos, et propter quaedam spatiola defanata, et
<pb n="1078A"/>
propter caeremonias non rite perfectas, tremoribus
infremuisse terrarum, et contagione pestilentiae corrupisse
auras temporum luctuosa cum populi vastitate,
sequitur ut intelligi debeat iracundias non parvas
ex opinionibus eos continere praedictis. Quod si
datur, et illud necessario consequens, miserias has
omnes, quibus olim genus accumulatur humanum,
ab hujusmodi fluere fictionibus; quod si ab his causis
indignatio proficiscitur numinum, miseriarum
tantarum vos estis auctores, qui animos coelitum non
cessatis offendere, et ultionis in rabiem concitare.
Sin autem ab hujusmodi furiis deorum est genus
immune, neque quid sit irasci dii omnino noverunt:
et nobis ergo irasci sine ulla ratione dicuntur, qui
ira quid sit ignorant, et ab ejus comptu, et permixtione
sunt absoluti.
</div3>
      </div1>

<div1>
        <head> #LIBER QUINTUS.@# </head>
<pb n="1079"/>


</div1>
<div1>
        <head>INDEX CAPITUM.</head>
<list>
<item> #Id adhuc plenius evincit, Summani et Proserpinae,
nec non Jovis ac Cereris historiis excussis.@#
          </item>
</list>
<list>
<item> #His enarratis ab ethnicis postulat, utrum Christiani ad
haec sacra agenda omni suppliciorum genere cogi debeant;
simulque mirum sibi videri profitetur, illum
qui hos esse deos neget vel dubitet, atheum ac sacrilegum@#
          </item>
</list>
<list>
<item> #Quibus expositis scite observat, tot tantaque Jovis narrari@#
          </item>
</list>
<list>
<item> #Eam tamem ostendit ab ethnicis non posse falsitatis
coargui; quae scilicet ab antiquissimis illorum scriptoribus@#
          </item>
</list>
<list>
<item> #Secunda Acdestis et Attidis historia est, quae turpissimis@#
          </item>
</list>
<list>
<item>
<pb n="1079B"/> #Ad aliud contra gentilium Deos argumentum transit
Arnobius, illudque petit ex historiis: quas quum
ethnici usu quotidiano retinerent festisque celebrarent
annuis, eas profecto verissimas esse arbitrabantur.
Prima est Numae Pompilii, qui a Jove Elicio dolis et
artibus decepto fulminis procurationem impetrasse
perhibetur. Cap. @# 1, 2.</item>
<item> #Ex omnibus autem hujus historiae circumstantiis manifestum
facit auctor, nihil fingi posse a veritate et divinitate
magis alienum. Cap. @# 3, 4.</item>
        </list>

<pb n="1079C"/>
Jovis, Matris Deum, Nanae et Iae flagitiis,
ignominiosa Attidis castratione illiusque et Iae morte
aliisque illi adjunctis famosissima fuisse comperitur.
Cap.  5, 6, 7.
<item> #Contra illam igitur Arnobius haud aliter ac contra alias
argumentatur. Urget ethnicos, eorumque ridet insaniam.
Cap. @# 8, 9.</item>
<item> #Alia excutit in eadem historia ineptiarum plenissima.
Cap. @# 10, 11.</item>

<pb n="1079D"/>
tradita fuerit et ab ipsis ethnicis annuo Matris
Deum festo celebrari consueverit. Cap.  12, 17.
<item> #Plures alias his similes Arnobius exsecranda earum
foeditate deterritus se praetermittere declarat. Paucis
tamen perstringit Faunam Fatuam sive Bonam
Deam virgis caesam, turpem Servii ortum, ac nefanda
quae in Omophagiis, Corybantibus, Bacchanalibus,
Phrygiis sacris ac mysteriis fieri solebant.
Cap. @# 18, 19.</item>
<item> #Horum autem occasione Jovis incestus cum Cerere matre
ac Proserpina filia ethnicis exprobrat. Cap. @# 20, 21.</item>

<pb n="1080B"/>
adulteria aliaque flagitia, ut non alia causa natus
videatur, nisi ut in eum omnis infamiae colluvies
derivaretur. Cap.  22, 23.
<item> #Tum deinde alia persequitur sacra, videlicet Thesmophoria,
Eleusinia. Cap. @# 24, 27.</item>
<item> #Atque Alimontia; in quibus non minor quam in aliis
lascivia ac petulantia. Cap. @# 28, 29.</item>

<pb n="1080C"/>
ab ipsis appellari. Denique concludit, hujusmodi
deos non christianis eos respuentibus, sed
ethnicis tanta illorum crimina praedicantibus infensos
esse debuisse. Cap.  29, 30, 31.
<item> #Gentilium responsionem exsufflat, qui omnes hasce
historias allegorico tantum sensu intelligendas esse
contendebant. Cap. @# 32, 33.</item>
<item> #Ejusmodi tergiversationis absurditatem vehementius urget.
Cap. @# 34, 35, 36.</item>

<pb n="1080D"/>
Cap.  37, 38, 39.
<item> #Fac tamen, si velis, in historiae cujuslibet descriptione
aliud omnino quam verba sonant significari: non minus
certe illud ad deorum dedecus et contumeliam
redundabit. Cap. @# 40, 41, 42.</item>
<item> #Denique multa in deorum historiis lectitari ostendit
Arnobius, quae allegorico sensu explicari nequeant, ex
quibus concludit, nefas prorsus esse deos ab gentilibus,
si eos revera existere persuasum habebant turpissimis
et divina majestate plane indignis vocari nominibus.
Cap. @# 43, 44, 45.</item>

<div3>
          <head>I.</head>
 Esto: ab ludentibus poetis cuncta illa sint prodita
<pb n="1081A"/>
de immortalibus diis probra. Quid illa, quae historiae
continent graves, seriae, curiosae, quaeque in arcanis
mysteriis traditis, poetarum sunt excogitata lascivia?
Quae si vobis viderentur ineptiarum talium
fabulae, neque in usu retineretis quaedam suo, neque
per cursus annuos laetitias exerceretis ut festas,
neque ut rerum simulacra gestarum sacrorum conservaretis
in ritibus. Ex quibus tam multis unum
interim ponam moderaminis temperamentum secutus,
in quo stolidus et imprudens ipse ille inducitur
Jupiter, verborum ambiguitatibus lusus. In secundo
Antiatis libro, ne quis forte nos existimet concinnare
<pb n="1081B"/>
per calumnias crimina, talis perscripta est fabula:
Numam illum regem, cum procurandi fulminis scientiam
non haberet, essetque illi cupido noscendi,
<pb n="1082A"/>
Egeriae monitu castos duodecim juvenes apud aquam
celasse cum vinculis; ut cum Faunus, et Martius
Picus ad id locorum venissent haustum, nam illis
aquandi solenne iter huc fuit, invaderent, constringerent,
colligarent. Sed quo res fieri expeditius posset,
regem pocula non parva mero vino, mulsoque
complesse, circaque accessus fontis insidiosam venturis
opposuisse fallaciam. Illos more de solito bibendi
appetitione correptos ad hospitia nota venisse.
Sed cum liquoribus odoratis offendissent fragrantia
pocula, vetustioribus anteposuisse res novas, invasisse
aviditer, dulcedine potionis captos hausisse
<pb n="1082B"/>
plus nimio, obdormivisse factos graves: tum bis senos
incubuisse sopitis, injecisse madidatis vincla, expergitosque
illos statim perdocuisse regem, quibus
<pb n="1083A"/>
ad terras modis Jupiter posset et sacrificiis elici; et accepta
regem scientia rem in Aventino fecisse divinam,
elexisse ad terras Jovem, ab eoque quaesisse ritum procurationis.
Jovem diu cunctatum expiabis dixe capite
fulgurita; regem respondisse, coepitio. Jovem rursus,
humano; retulisse regem, sed capillo. Deum contra,
anima; piscis, subjecisse Pompilium. Tunc ambiguis
Jovem propositionibus captum extulisse hanc vocem:
decepisti me, Numa; nam ego humanis capitibus procurari
constitueram fulgurita, non capillo coepitio;
quoniam me tamen tua circumvenit astutia, quem
voluisti habeto morem; et his rebus, quas pactus es,
procurationem semper suscipies fulguritorum.</div3>
<div3>
          <head>II.</head>
 Quid primum, quid ultimum, vel exequatur animus,
<pb n="1083B"/>
vel conticescat, nec facile dictu est, neque ullis
<pb n="1084A"/>
considerationibus expeditum. Ita enim sunt omnia
et excogitata, et comparata derisui; ut sit vobis connitendum,
falsa ut credantur haec esse, etiam si sint
vera, quam obtinere velle pro veris, et velut quiddam
mirabile non sine ipsius numinis insinuare contemptu.
Quid enim dicitis, o isti, credimusne illum
Faunum, et Martium Picum, si ex numero sunt deorum,
et ex illa perpetua immortalique natura, sitis
aliquando ariditate siccatos, atque ut aestum possent
irrigare venarum, fluenta isse per fontium?
Credimusne captos mero, et dulcedine illectos
mulsi, tamdiu se poculis ingurgitavisse fallacibus,
ut usque ad ebrietatis periculum veniretur? Credimusne
vinctos somno, atque altissimi soporis oblivione
<pb n="1084B"/>
demersos, vinciendi copiam sui animalibus praebuisse
<pb n="1085A"/>
terrenis? Quibus deinde partibus vinculorum
illae injectae sunt nexiones? soliditatis habebant quidquam,
aut ex duris ossibus informatae fuerant eorum
manus, quae constringi laqueis, et nodorum possent
illigationibus coerceri? Non enim requiro, non exigo,
an aliquid potuerint fari ebrietatis alienatione nutantes;
an Jove invito, vel potius nescio, protrahendi
ad terras ejus ritum quisquam potuerit publicare; illud
solum audire desidero, cur si Faunus et Picus
sunt divini generis et potestatis, non ipsi potius edidere
quaerenti id, quod ab ipso Jove periculosius Numa
cupiebat audire? An numquid Jupiter solus hujus rei
scientiam noverat, ab ipso enim decidunt fulmina,
ut imminentia procurare alicujus debeat scientiae disciplina?
An cum ipse jaculetur hos ignes, aliorum
<pb n="1085B"/>
sit operis scire, quibus modis conveniat iras ejus,
atque animos temperare? Etenim revera stultissimum
<pb n="1086A"/>
credere est, ipsum remedia scire, quibus averti
possint, quae per fulminis jactum in humanis fieri
constituerit rebus. Hoc est enim dicere: illo ritus genere
iras meas placabitis; et siquando per fulgura
significavero aliquid imminere, facite hoc, et illud,
ut quod fieri statui, inane fiat et vacuum, et sacrorum
vi vanescat.</div3>
<div3>
          <head>III.</head>
 Sed concedamus, ut dicitur, ipsum adversum
se Jovem remedia scisse, atque artes, quibus iri obviam
suis significationibus conveniret; etiamne credemus
Deum numinis tanti tractum esse ad terras, et
in verrucula collis unius cum homunculo stantem,
altercabilem conseruisse sermonem? Et quaenam illa,
quaeso, divina res fuit, quae ad imperio rerum tanto
Jovem compulit a vocari, et mortalium sese denuntiationibus
<pb n="1086B"/>
sistere? mola falsa, thus, sanguis, verbenarum
sufficio, et nominum terribilium fremores? et
<pb n="1087A"/>
potentiora quam Jupiter fuerunt haec omnia, ut eum
compellerent invitum parere praeceptis, aut voluntarium
sese circumventionibus tradere? Quid? quod
sequitur, fidem sumet, tam improvidum fuisse Saturnium;
ut aut ea proponeret, quorum ambagibus ipse
caperetur, aut nesciret futurum quibus lusura se modis
astutia esset calliditasque mortalis? Expiabis,
inquit, capite fulgurita. Imperfecta adhuc vox est,
neque plena proloquii, circumscriptaque sententia.
Scire enim necessario convenit, utrumne capite vervecino,
an suillo, an bubullo, an quolibet alio, expiationem
istam sciscat Diespiter perpetrari. Quod
cum nondum specialiter statuisset, essetque adhuc
pendens, et nondum sententia terminata, qui potuit
Numa scire hominis Jovem dicturum caput, ut anteverteret,
<pb n="1087B"/>
anteiret, et in caput coepitium ambiguitatis
illius incerta traduceret?</div3>
<div3>
          <head>IV.</head>
 Nisi forte dicetis regem fuisse divinum: numquid
ipso poterat esse Jove divinior? Nisi homo praesumens,
quid dicturus esset Jupiter, circumscripsit;
Deus scire non poterat, quibus modis pararet circumscribere
se homo. Ita non in promptu est, et apparet
<pb n="1088A"/>
puerilium esse ingeniola fictionum; quibus cum
acquiritur cordis Numae vivacitas, imprudentia maxima
importatur Jovi. Quid enim tam imprudens, quam
confiteri te captum argutia cordis humani, et cum deceptum
te doleas, in victoris concedere voluntatem,
et medicinam quam obtuleras, ponere? Nam si fuit
ratio, et quaedam convenientia naturalis, cur humano
capite procuratio debuerit suscipi fulguriti, non video
cur ab rege relatio sit facta coepitii; sin autem
poterat et coepitio transigi, libidinose hominis inhiatum
est cruori. Atque ita in contrarium pars utraque
traducitur, ut nec Numam monstretur voluisse scire,
quod voluit, et crudelis Jupiter fuisse doceatur, qui
quod a Numa potuit et coepitio suscipi, voluisse dixerit
humanis capitibus expiari.<pb n="1088B"/> </div3>

<div3>
          <head>V.</head>
 Apud Timotheum non ignobilem theologorum
virum, nec non apud alios aeque doctos super magna
deorum matre, superque sacris ejus, origo haec sita
est, ex reconditis antiquitatum libris, et ex intimis
eruta (quemadmodum ipse scribit, insinuatque), mysteriis.
In Phrygiae finibus inauditae per omnia vastitatis
petra, inquit, est quaedam, cui nomen est Agdus,
<pb n="1089A"/>
regionis ejus ab indigenis sic vocatae. Ex ea lapides
sumptos, sicut Themis mandaverat praecinens, in orbem
mortalibus vacuum Deucalion jactavit et Pyrrha:
ex quibus cum caeteris et haec, Magna quae dicitur,
informata est Mater, atque animata divinitus. Hanc in
vertice ipso petrae datam quieti et somno, nequam
incestis Jupiter cupiditatibus appetivit. Sed cum obluctatus
diu id, quod sibi promiserat, obtinere nequisset,
voluptatem in lapidem fudit victus. Hinc
petra concepit, et mugitibus editis multis prius, mense
nascitur decimo materno ab nomine cognominatus
Acdestis. Huic robur invictum, et ferocitas animi
<pb n="1090A"/>
fuerat intractabilis, insana et furialis libido, et ex
utroque sexu, vi rapta divastare, disperdere, immanitas
quo animi duxerat, non deos curare, non homines,
nec praeter se quidquam potentius credere:
terras, coelum et sidera contemnere.</div3>
<div3>
          <head>VI.</head>
 Cujus cum audacia quibusnam modis posset
vel debilitari, vel comprimi, saepenumero esset deorum
in deliberatione quaesitum, haesitantibus caeteris
hujus muneris curam liber in se suscipit: familiarem
illi fontem, quo ardorem fuerat suetus et sitiendi lenire
flagrantiam, ludo et venationibus excitatam, validissima
 succendit vi meri: necessitatis in tempore
<pb n="1091A"/>
haustum accurrit Acdestis, immoderatius potionem
hiantibus venis rapit: fit ut insolita re victus soporem
in altissimum deprimatur. Adest ad insidias Liber,
ex setis scientissime complicatis unum plantae
injicit laqueum: parte altera proles cum ipsis genitalibus
occupat: exhalata ille vi meri corripit se impetu,
et adducente nexus planta, suis ipse se viribus,
eo quo fuerat, privat sexu, cum discidio partium
sanguis fluit immensus: rapiuntur, et combibuntur
<pb n="1092A"/>
haec terra: malus repente cum pomis ex his punica
nascitur, cujus Nana speciem contemplata regis Sangarii
vel fluminis filia carpit mirans, atque in sinu
reponit: fit ex eo praegnans: tamquam vitiatam claudit
pater, et curat ut inedia moriatur, pomis, atque
aliis bacculis deum sustentatur a matre, enititur parvulum:
sed exponi Sangarius praecipit: repertum
nescio quis sumit Phorbas, lacte alit hirquino: et
quoniam Lydia scitulos sic vocat, vel quia hircos
<pb n="1093A"/>
Phryges suis Atagos elocutionibus nuncupant, inde
Attis nomen ut sortiretur, effluxit: hunc unice mater
deum, ore fuerat quod excellentissimo, diligebat, et
Acdestis blandus adulto comes, et qua solum poterat,
minus rectis assentationibus vinctus, saltuosa ducens
per nemora, et ferarum multis muneribus donans,
quae puer Attis primo sui esse dicebat laboris, atque
operis glorians: per vinum deinde confitetur, et ab
<pb n="1094A"/>
Acdesti se diligi, et ab eo donis sylvestribus honorari:
unde vino, quod silentium prodidit, in ejus nefas
est sanctum sese inferre pollutis.</div3>
<div3>
          <head>VII.</head>
 Tunc Pessinuntius rex Midas alienare cupiens
tam infami puerum conjunctione, matrimonio ei suam
filiam destinat: ac ne scaevus aliquis nuptialia interrumperet
gaudia, fecit oppidum claudi. Verum deum
<pb n="1095A"/>
mater adolescentuli fatum sciens, interque homines
illum tamdiu futurum salvum, quamdiu esset solutus
a matrimonii foedere, ne quid accideret moesti,
civitatem ingreditur clausam, muris ejus capite sublevatis:
quod esse turritum ratione ab hac coepit.
Acdestis scatens ira convulsi a se pueri, et uxoris
ad studium derivati, convivantibus cunctis furorem
et insaniam suggerit: conclamant exterriti ad horam
Phryges: mammas sibi demetit Galli filia pellicis:
rapit Attis fistulam, quam instigator ipse gestitabat
insaniae: furiarum et ipse jam plenus, perbacchatus,
jactatus projicit se tandem, et sub pini arbore genitalia
sibi desecat, dicens: Tibi, Acdesti, haec habe,
propter quae motus tantos furialium discriminum concitasti.
<pb n="1096A"/>
Evolat cum profluvio sanguinis vita: sed abscissa
quae fuerant, magna legit mater Deum, et injicit
his terram, veste prius tectis, atque involutis
defuncti. Fluore de sanguinis viola flos nascitur, et
redimitur ex hoc arbos. Inde natum et ortum est,
nunc etiam sacras velarier et coronarier pinos. Virgo
sponsa quae fuerat, quam Valerius pontifex Iam nomine
fuisse conscribit, exanimati pectus lanis mollioribus
velat, dat lacrymas cum Acdesti, interficitque
se ipsam, purpurantes in violas cruor vertitur interemptae.
Mater suffudit et has deum, unde amygdalus
nascitur, amaritudinem significans funeris. Tunc arborem
pinum, sub qua Attis nomine spoliaverat se
viri, in antrum suum defert, et sociatis planctibus
<pb n="1097A"/>
cum Acdesti tundit et sauciat pectus pausatae circum
arboris robur. Jupiter rogatur ab Acdesti, ut
Attis revivisceret, non sinit: quod tamen fieri per
fatum posset, sine ulla difficultate condonat, ne corpus
ejus putescat, crescant ut comae semper, digitorum
ut minimissimus vivat, perpetuo solus agitetur et
motu, quibus contentum beneficiis Acdestim consecrasse
corpus in Pessinunte: caerimoniis annuis, et
sacerdotum intestibus honorasse.</div3>
<div3>
          <head>VIII.</head>
 Si contemptor aliquis numinum, et sacrilegi
pecturis immanitate furiosus, intendisset animum
maledicere diis vestris: auderet in eos quidquam
gravius dicere, quam ista prodit historia, quam velut
quiddam mirabile commentarii contulistis in formulam,
ac ne illam vis temporis, et vetustatis obsolefaceret
<pb n="1097B"/>
longitudo, perpetuitatis honore mactastis?
<pb n="1098A"/>
Quid est enim de diis in ea positum, quidve conscriptum,
quod non si in hominem dixeris pudibundis
moribus et disciplinis horridioribus educatum, et contumeliae
reus sis, et injuriae, et offensionis odium
simultatibus subeas inexpiabilibus comparatum? Ex
lapidibus, inquitis, quos Deucalion jactavit et Pyrrha,
deum procreata est mater. Quid, o theologi, dicitis?
quid supernarum antistites potestatum? Ergone deum
mater diluvii causa nulla fuit in parte naturae? et nisi
omne mortalium genus interemisset vis imbrium,
procreationis illius causa atque origo cessaret? Humanum
est ergo munus quod esse se sentit; et
beneficiis debet Pyrrhae, quod orari se conspicit in
alicujus substantiae qualitate; quod quidem, si verum
est, et illud erit necessario non falsum, hominem
<pb n="1098B"/>
illam fuisse, non divam. Nam si certum est homines
<pb n="1099A"/>
ex illo lapidum jactu nativitatis suae originem ducere,
et hanc necesse est credi unam fuisse de nobis, consimilium
causarum rationibus procreatam. Neque
enim fieri rerum per repugnantiam quit, ut ex uno
lapidum genere, et ex eadem ratione jaciendi, immortalium
quidam sortis, conditionis alii substituerentur
humanae. Varro ille Romanus multiformibus
eminens disciplinis, et in vetustatis indagatione rimator,
in librorum quatuor primo, quos de gente
conscriptos romani populi dereliquit, curiosis computationibus
edocet, ab diluvii tempore, cujus supra
fecimus mentionem, ad usque Hirtii consulatum et
Pansae, annorum esse millia nondum duo; cum quo
si stat fides, Mater quoque dicenda est Magna intra
hujus numeri fines aevitatem suam habere conclusam;
atque ita perducitur res eo, ut quae omnium numinum
<pb n="1099B"/>
genitrix esse narratur, non sit mater, sed filia;
quinimmo infans et parvula, siquidem deos concedimus
neque initia, neque fines saeculorum perpetua in
continuatione sortitos.</div3>
<div3>
          <head>IX.</head>
 Sed quid terrenis obsolevisse vos sordibus
deum loquimur matrem, cum ab Jovis ipsius maledictis
<pb n="1100A"/>
nullam pausam facere vel exigui temporis intercapedine
quiveritis? Cum in summo Agdi vertice
deum dormiret tum genitrix, obrepere conquiescentis
pudori filius, inquitis, insidiator enixus est. Post
innumeras virgines, et spoliatas castitate matronas,
etiamne in matrem cupiditatis infandae spem Jupiter
coepit, nec ab illius appetitionis ardore horror eum
quivit avertere, quem non hominibus solis, sed animalibus
quoque nonnullis natura ipsa subjecit, et ingeneratus
ille communiter sensus? An respectus pietatis
et honesti Capitoliorum defuit praesidi, nec quid
sceleris cuperet conturbatis per insaniam mentibus,
aut retractare poterat, aut pervidere? Sed ut res est,
ponderis et majestatis oblitus, ad furta illa flagitiosa
correpens ibat, pavens ac trepidus anhelitu oris presso,
suspensis per formidinem gressibus, et inter media
<pb n="1100B"/>
constitutus sollicitudinis speique confinia palpabat
res intimas, altitudinem dormientis et matris patientiam
tentans. O rerum imaginatio indecora! o habitus
foedus Jovis ad obscoeni certaminis expeditionem
parati! Ergo ille rex mundi cum incautus, et properus
obreptionis esset rejectus a furto, in impetum
<pb n="1101A"/>
se vertit, et cum rapere voluptatem insidiosa fraude
non quivit, vi matrem aggressus est, et apertissime
coepit venerabilem subruere castitatem? Colluctatus
ergo diutissime cum invita est, victus, fractus,
superatusque defecit; et quem pietas dijugare
ab infando matris non valuit appetitu, effusa libido
dijunxit?</div3>
<div3>
          <head>X.</head>
 Nisi forte dicetis, conventionis hujusmodi coetum
genus vitat atque execratur humanum; apud
deos incesta sunt nulla. Et cur mater acerrime repugnabat
 inferenti vim filio? cur ab illius amplexibus
tamquam illicitos vitans refugiebat attactus? Nam si
nihil esset in re mali, tam gerere illa morem sine
ulla retractatione debuerat, quam volebat hic cupide
appetitionis suae irritamenta complere. Et sane hoc
<pb n="1101B"/>
loco frugalitatis magnae viri, et circa res etiam flagitiosi
operis parciores, ne sancta illa semina frustra
videantur effusa, silex, inquit, ebibit Jovialis incontinentiae
foeditatem. Quid deinde, quaeso, consecutum
est? dicite. In sinu medio lapidis, atque in illa
cotis duritie informatus atque animatus est infans,
Jovis magni futura progenies. Non est facile contradicere
tam prodigiosis conceptionibus, tamque miris.
Cum enim genus humanum ex lapidibus apud vos
<pb n="1102A"/>
ortum, procreatumque dicatur, necesse est credere,
et receptacula lapides habuisse genitalia, et jaculatam
combibisse sementem, et completis temporibus
sustulisse alvos graves, et ad postremum peperisse
foeminei moris difficultate connixos. Illud nostram
subigit curiositatem requirere, cum post decem menses
redditum esse dicatis partum; illo tempore quo in utero
lapidis fuit clausus, quibus alimoniis irrigatus est,
quibus succis; vel ex rigore quae saxeo nutricia potuit
ducere, ut est foetibus solemne de matribus.
Nondum, inquit, contigerat lucem, et tonitrus patrios
jam mugiens, imitatusque referebat? Et postquam
illi datum est coelum diemque conspicere, obvia
quaeque vastabat incursans, atque ipsos sibi spondebat
deos coeli posse a regione detrudere. O cauta
<pb n="1102B"/>
et provida deum mater, quae ne nati invidiam tam
insolentis subiret, aut mugiens foetus somnis suis
officeret, aut interpellaret quietem, subtraxit se
ipsam, et seminis illud nocentissimum virus transmisit
ab se longe, et saxorum asperitatibus propinavit.</div3>
<div3>
          <head>XI.</head>
 Aestuatum est in conciliis deorum, quibusnam
modis esset intractabilis illa vis feritatis edominari,
et cum via nulla superesset, ad opem concursum est
<pb n="1103A"/>
unicam, ut mero madidaretur multo, et viribus spoliaretur
abscissis. Quasi vero affecti corporalibus his
damnis, fiant languidioris audaciae, et non quotidie
videamus eos qui sibi demessuerint has partes majoris
petulantiae fieri, atque omnibus postpositis pudoris
et verecundiae frenis, in obscoenam prorumpere vilitatem,
flagitiorum confessione vulgata. Vellem tamen
<pb n="1104A"/>
videre, si esset mihi iis nasci temporibus datum, patrem
illum Liberum debellatorem ferocitatis Acdestiae,
post deorum augustissimas curias coeli ab culminibus
lapsum, peniculamenta decurtantem cantheriorum,
innectentem laqueos mobiles, aquarum innoxias puritates
multa sanciantem vi meri; et postquam ebrietas
potu emersit, inseruisse caute manus, contrectavisse
<pb n="1105A"/>
virilia dormientis, atque ut omnia cingerent circumpositi
laqueorum morsus, artificii curas tum rebus
adhibuisse perituris.</div3>
<div3>
          <head>XII.</head>
 Hoccine de diis quisquam vel exigua dixerit
eorum opinione polluctus? aut si talibus occupati
sunt negotiis, cogitationibus, curis, quisquam eos sapiens
aut deos esse crediderit, aut mortalium saltem
in numero computaverit? Acdestis iste, oro, cujus
obscoenitas amputata securitatem fuerat illatura coelestibus,
ex terrenis animantibus unus fuit, an deorum
aliquis, et immortalitatis praeditus honore? Si
enim nostrae sortis, et conditionis habebatur humanae,
cur terrorem tantum numinibus inferebat? Deus autem
<pb n="1106A"/>
si fuerat, qui potuit decipi, aut divino aliquid ex
corpore desecari? Sed quaestionem movemus parte
in hac nullam, fuerit licet de divino genere, vel ex
nobis aliquis, si hoc rectius existimabitis dici; etiamne
fluore de sanguinis, et ex genitalibus amputatis arbor
mali enata est punici? an tum cum vis illa telluris
cooperta est gremio, solum radice complexa est, in
stipitis exilivit robur, oneratos fudit balaustiis ramos,
et in punctistitio poma extulit mitia perfectionis propriae
maturitate completa? et quia de rubro exorta
sunt haec sanguine, idcirco illis color est purpurei
luminis suffectione subluteus; addite huc etiam idcirco
esse uvida, idcirco vinosa, quod ex sanguine
<pb n="1106B"/>
saburrato genus ducant, et fabulam convenienter
<pb n="1107A"/>
impletis. O Abdera, Abdera, dares quantas vias mortalibus
irridendi, talis si apud te esset fabula ita
conflata? Dicunt eam cuncti patres, et superciliosae
perlegunt civitates, et esse tu fatua, et stoliditatis
frigidissimae judicaris.</div3>
<div3>
          <head>XIII.</head>
 Per sinum, inquit, Nana filium concepit ex
pomo; sequitur se ratio; ubi enim cautes, et saxa
pariunt dura, poma ibi necesse est suriant. Glandibus,
atque ficis alebat Berecyntia religatam, convenienter
et recte; pomis enim debuerat vivere, quae mater
<pb n="1108A"/>
fuerat facta de pomo. Postquam foetus emissus est,
longe jussus est ab Sangario projici; quem conceptum
divinitus credidit esse jamdudum, dedignatus
est sobolem sui pignoris nuncupari. Lacte infans
educatus hirquino est. O fabulam sexui inimicam
semper atque infestissimam masculino; in qua sexus
viriles non solum homines ponunt, sed pecudes
etiam fiunt ex maribus matres. Pulchritudine inclyta,
et praedicabili fuit insignitus decore. Admirabilis res
satis, quod non illum foetor vitabilem reddidit fugiendumque
caprinus. Mater eum dilexit magna, si
<pb n="1109A"/>
nepotem ut avia, res simplex; sin theatra ut percrepant,
infamis et flagitiosa dilectio est. Diligebat et
Acdestis, venatoriis eum muneribus locupletans; a
semiviro quidem nullum esse poterat periculum castitatis;
sed quid Midas horruerit, non est facile suspicantibus
existimare. Ipsis mater est ingressa cum
moenibus. Admiramur quidem in hac parte vires,
et fortitudinem numinis; sed culpamus negligentiam
regis, quod cum legis meminisset et fati patefecerit
hostibus minus providam civitatem. Nuptialia celebrantibus
vota furias Acdestis, insaniamque subjicit,
si Midas rex offenderat, qui uxore adulescentulum
vinciebat; quid admiserat Gallus, quid pellicis filia,
ut ille se viro, haec mammarum honestate privaret?
Tibi habe haec, inquit, propter quae res tantas animorum
<pb n="1109B"/>
subversionibus concitasti. Nesciremus adhuc
omnes quid in adulti corpore furor desiderasset
Acdestius, nisi puer abscissa societati objecisset offensae.</div3>
<div3>
          <head>XIV.</head>
 Quid dicitis, o gentes: quid hujusmodi deditae
opinionibus nationes? Nonne cum ista promuntur,
arripit vos pudor, et tantarum verecundia foeditatum?
Nos avemus a vobis quid de diis dignum vel audire,
<pb n="1110A"/>
vel discere: at vero vos nobis mammarum expromitis
exectiones, amputationes virilium veretrorum,
iras, sanguinem, furias, interitus virginum voluntarios,
et ex sanguine mortuorum flores, atque arbores
procreatas. Dicite, o iterum, ergone deum mater
genitalia illa disjecta, cum fluoribus ipsa per se moerens
officiosa sedulitate collegit, ipsa sanctis manibus,
ipsa divinis contrectavit ac sustulit flagitiosi operis
instrumenta foedique, abscondenda etiam mandavit
terrae, acne nuda in gremio diffluerent sic soli,
priusquam veste velaret, ac tegeret, lavit utique balsamis,
atque unxit? Unde enim violae nasci potuissent
odorae, nisi putorem membri unguentorum illa
suffectio temperaret? Cum historias, quaeso, perlegitis
tales, nonne vobis videmini aut textriculas
<pb n="1110B"/>
puellas audire taediosi operis circumscribentes moras:
aut infantibus credulis avocamenta quaeritantes
anus longaevas, et varias fictiones sub imagine veritatis
expromere? Cum Jove locutus est Acdestis, ut
amato restitueret vitam: annuere Jupiter recusavit,
quia fatis potentioribus prohibebatur: ac ne esset
omnino durissimus, unam largitus est gratiam, ne
putore corpus dissolveretur ullo, succrescerent comae
<pb n="1111A"/>
semper, minimissimus digitorum solus ut in corpore
viveret, solus motus perpetuos exhiberet. Hoccine
quisquam admiserit, aut credulitatis assensione firmarit,
pilum in mortuo crescere, partem interisse,
et sejunctum a lege putredinis mortale corpus adhuc
usque durare?</div3>
<div3>
          <head>XV.</head>
 Urgere vos jamdudum ad istius rei comparationem
possemus, nisi stultitiae pars esset, et talia
discere, et hujusmodi rerum indicia postulare. Sed
historia haec falsa est, neque ullam continet veritatis
in se partem. Nostra quidem nihil interest, quorum
causa contenditis exterminatos esse a terris deos:
utrumne sit constans, et fidei firmitate connixa: an
contra mendaciter, et falsitatis alicujus fictione composita.
Nobis enim satis est, quibus hodie manifestare
<pb n="1111B"/>
propositum est: numina ista, quae promitis, si sunt
uspiam gentium, atque irarum fervoribus incalescunt,
non magis a nobis, quam a vobis accipere offensionum
furialium causas: et esse illam in rebus, et a
vobis in commentarios relatam, et a volentibus quotidie
perlegi, et futuri temporis pro instructione, per
ordinem succedentium tradi. Quae si utique vera est,
<pb n="1112A"/>
nullam videmus subesse rationem, cur nobis irasci
perhibeantur dii coelites, cum turpitudines illorum
tantas neque prodiderimus, neque in litteras contulerimus
ullas, neque in publicam testificationem
sacrorum celebritatibus miserimus. Sin autem, ut
remini, falsa est, et mendaciis interpolata fallacibus,
ambigere hominum nullus potest, quin causa vos
sitis offensae, qui vel talia quosdam conscribere siveritis,
aut conscripta durare saeculorum in memoria
sitis passi.</div3>
<div3>
          <head>XVI.</head>
 Et tamen qui potestis falsitatis arguere conscriptionem
istam, cum ipsa sacra sint testimonio,
quae per cursus annuos factitatis, et credi a vobis esse
vera, et exploratae fidei judicari? Quid enim sibi vult
illa pinus, quam semper statis diebus in Deum matris
<pb n="1112B"/>
intromittitis sanctuario? Nonne illius similitudo est
arboris, sub qua sibi furens manus et infelix adolescentulus
intulit, et genitrix divum in solatium sui
vulneris consecravit? Quid lanarum vellera, quibus
arboris colligatis et circumvolvitis stipitem? Nonne
illarum repetitio lanarum est, quibus Ia deficientem
contexit, et teporis aliquid rata est se posse membris
<pb n="1113A"/>
conciliare frigentibus? Quid compti violaceis coronis,
et redimiti arboris ramuli? Nonne illud indicant,
uti mater primigeniis floribus adornaverit pinum,
miserabilis indicem testimoniumque fortunae?
Quid pectoribus applodentes palmas passis cum crinibus
Galli? Nonne illos referunt in memoriam luctus,
quibus mater turrita cum Acdesti lacrymabili
puerum prosecuta est ejulatu? Quid temperatus ab
alimonio panis, cui rei dedistis nomen Castus? Nonne
<pb n="1114A"/>
illius temporis imitatio est, quo se numen ab Cereris
fruge violentia moeroris abstinuit?</div3>
<div3>
          <head>XVII.</head>
 Aut si ea, quae dicimus, non sunt ita, vos
edissertate, vos, dicite: evirati isti, mollesque, quos interesse
vobiscum in istius numinis videmus sacris,
quidnam istic habeant negotii, sollicitudinis, curae? et
cur more lugentium caedant cum pectoribus lacertos,
et fortunam imitentur in lamentabili constitutorum
<pb n="1115A"/>
sorte? Quid coronae? quid violae? quid voluere mollium
velamenta lanarum? Cur ad ultimum pinus ipsa
paulo ante in dumis inertissimum nutans lignum,
mox ut aliquod praesens atque augustissimum numen,
deum matris constituatur in sedibus? Aut
enim haec causa est, quam in vestris scriptis et commentariis
invenimus: et manifestum est vos non divinas
conficere caerimonias, sed imaginem tristium
redintegrare gestorum: aut si alia ratio est, quam
mysterii nobis abnegavit obscuritas, et ipsa quoque
necesse est turpitudinis alicujus participetur infamia.
Quis est enim, qui credat, honestatis aliquid in ea
re esse, quam initiant viles Galli, effoeminati conficiant
exoleti?</div3>
<div3>
          <head>XVIII.</head>
 Postulat quidem magnitudo materiae, atque
ipsius defensionis officium, ut similiter caeteras turpitudinum
<pb n="1115B"/>
species persequamur: vel quas produnt
<pb n="1116A"/>
antiquitatis historiae, vel mysteria illa continent
sancta, quibus initiis nomen est, et quae non omnibus
vulgo, sed paucorum taciturnitatibus traditis: sed
sacrorum innumeri ritus, atque affixa deformitas singulis,
corporaliter prohibet universa nos exequi:
quinimmo, ut verum exprimamus, a quibusdam nos
ipsi consilio, et ratione deflectimus: ne dum explicare
contendimus cuncta, expositionis ipsius contaminationibus
polluamur. Faunam igitur Fatuam, Bona
quae dicitur Dea, transeamus: quam myrteis caesam
virgis, quod marito nesciente seriam meri ebiberit
plenam, Sextus Clodius indicat Sexto de diis Graeco:
signumque monstrari, quod cum ei divinam rem mulieres
faciunt, vini amphora constituatur obtecta:
nec myrteas fas sit inferre verbenas: sicut suis scribit
in causalibus Butas. Sed et deos conserenteis pari
<pb n="1116B"/>
more ac dissimulatione taceamus, quos cum caeteris
<pb n="1117A"/>
scribit Flaccus in humani penis similitudinem versos
obruisse se cineri, qui sub ollula fuerat factus extorum:
quem cum Tanaquil dimoveret Etruriae disciplinarum
perita, surrexisse se deos, et nervis obduruisse
divinis. Corniculanae inde imperavisse captivae,
ut intelligeret, et agnosceret, qui sibi res vellent:
<pb n="1118A"/>
Ocrisiam prudentissimam foeminam divinos inseruisse
genitali: explicuisse motus certos. Tunc sancta, et
ferventia numina vim vomuisse Lucilii, ac regem
Servium natum esse Romanum.</div3>
<div3>
          <head>XIX.</head>
 Bacchanalia etiam praetermittamus immania,
quibus nomen Omophagiis Graecum est, in quibus
<pb n="1119A"/>
furore mentito, et sequestrata pectoris sanitate, circumplicatis
vos anguibus, atque ut vos plenos Dei
numine ac majestate doceatis, caprorum reclamantium
viscera, cruentatis oribus dissipatis. Nec non et
Cypriae Veneris abstrusa illa initia praetereamus,
quorum conditor indicatur Cinyras rex fuisse; in
quibus sumentes ea certas stipes inferunt ut meretrici,
<pb n="1120A"/>
et referunt phallos propitii numinis signa donatos.
Oblivioni etiam Corybantia sacra donentur, in
quibus sanctum illud mysterium traditur, frater trucidatus
a fratribus, interempti ex sanguine apium
natum, prohibitum mensis olus illud apponi, ne a
manibus mortui inexpiabilis contraheretur offensio.
Sed et illa desistimus Bacchanalia altera praedicare,
<pb n="1121A"/>
in quibus arcana et tacenda res proditur insinuaturque
sacratis; ut occupatus puerilibus ludicris, distractus
ab Titanibus Liber sit; ut ab iisdem membratim
sectus, atque in ollulas conjectus ut coqueretur;
quemadmodum Jupiter, suavitate odoris illectus, invocatus
advolaverit ad prandium; compertaque re
gravi grassatores obruerit fulmine, atque in imas
Tartari praecipitaverit sedes. Cujus rei testimonium,
argumentumque fortunae, suis prodidit in
carminibus Vates Thracius; talos, speculum,
turbines, volubiles rotulas, et teretes pilas, et
<pb n="1122A"/>
virginibus aurea sumpta ab Hesperidibus mala.</div3>
<div3>
          <head>XX.</head>
 Ea erat nobis consilium praeterire, praetervehi
illa etiam mysteria, quibus Phrygia initiatur,
atque omnis gens illa, nisi nomen interpositum his
Jovis prohiberet nos strictim injurias ejus ignominiasque
transire: non quo nobis dulce sit tam foedis
inequitare mysteriis, sed ut ipsis vobis promptum
etiam atque etiam fiat, quid in eos congeratis injuriae,
quorum profitemini vos esse custodes, vindices, veneratores.
Quondam Diespiter, inquiunt, cum in Cererem
matrem libidinibus improbis atque inconcessis
<pb n="1123A"/>
cupiditatibus aestuaret, nam genitrix haec Jovis regionis
ejus ab accolis traditur, neque tamen auderet
id, quod procaci appetitione conceperat, apertissima
vi petere, ingeniosas comminiscitur captiones: quibus
nihil tale metuentem castitate imminueret genitricem:
fit ex deo taurus, et sub pecoris specie subsessoris
animum atque audaciam celans, in securam
et nesciam repentina immittitur vi furens, agit incestius
res suas, et prodita per libidinem fraude, intellectus
et cognitus evolat: ardescit furiis atque indignationibus
mater, spumat, anhelat, exaestuat, nec
fremitum continere tempestatemque irarum valens,
ex continua passione Brimo deinceps ut appelletur,
assumpsit: neque alia cordi est res ei, quam ut audaciam
filii poenis, quibus potis est, persequatur.<pb n="1123B"/> </div3>

<div3>
          <head>XXI.</head>
 Jupiter satagit fractus metu: nec quibus remediis
leniat violatae animos, reperit: fundit preces,
et supplicat: obstructae sunt dolentis aures: allegatur
deorum universus ordo, nullius auctoritas tanta
est, ut audiatur: ad postremum filius vias satisfactionis
inquirens, comminiscitur remedium tale. Arietem
<pb n="1124A"/>
nobilem bene grandibus cum testiculis deligit, execat
hos ipse, et lanato exuit ex folliculi tegmine.
Accedens moerens, et summissus ad matrem, et tamquam
ipse sententia condemnasset se sua, in gremium
projicit, et jacit hos ejus: virilitate pignoris
visa sumit animum mitiorem, et concepti foetus revocatur
ad curam, parit mensem post decimum luculenti
filiam corporis, quam aetas mortalium consequens
modo Liberam, modo Proserpinam nuncupavit:
quam cum verveceus Jupiter bene validam, floridam,
et succi esse conspiceret plenioris, oblitus
paulo ante quid malorum et sceleris esset aggressus,
et temeritatis quantum, redit ad priores actus: et
quia nefarium videbatur satis, patrem cum filia cominus
uxoria conjugatione misceri in draconis terribilem
<pb n="1124B"/>
formam migrat: ingentibus spiris pavefactam
colligat virginem, et sub obtentu fero mollissimis ludit
atque adulatur amplexibus; fit ut et ipsa de semine
fortissimi compleatur Jovis, sed non eadem conditione
qua mater: nam illa filiam reddidit liniamentis descriptam
suis, at ex partu virginis tauri species
<pb n="1125A"/>
fusa Jovialis monumenta pellaciae. Auctorem aliquis
desiderabit rei, tum illum citabimus Tarentinum,
notumque senarium, quem antiquitas canit dicens: #Taurus draconem genuit, et taurum draco.@# 
 Ipsa novissime
sacra, et ritus initiationis ipsius, quibus Sebadiis nomen
est, testimonio esse poterunt veritati, in quibus
aureus coluber in sinum dimittitur consecratis, et
eximitur rursus ab inferioribus partibus atque imis.</div3>
<div3>
          <head>XXII.</head>
 Non esse arbitror necessarium sermone quoque
hic multo, membra ire per singula, quantaeque
insint in partibus pravis turpitudinum scatebrae flagitiorumque
monstrare. Quis est enim mortalium vel
exiguae humanitatis sensum ferens, qui non ipse pervideat,
<pb n="1126A"/>
qualia sint haec omnia, quam scelerata, quam
foeda, quantasque ignominias dii ferant ex ipsis mysteriorum
sacris, et ex sacrorum originibus indecoris?
Jupiter, inquit, exarsit in Cererem. Quid tantum,
quaeso, de vobis Jupiter iste, quicumque est, meruit,
quod genus est nullum probri infame, adulterium
nullum, quod in ejus non caput velut in aliquam congeratis
vilem luteamque personam? Matrimonii prodidit
jus Leda: Jupiter esse dicitur auctor culpae.
Virginitatem Danae custodire nequivit: furtum esse
narratur Jovis. Ad mulieris nomen properavit Europa,
expugnator pudicitiae idem esse jactatur. Alcmena,
Electra, Latona, Laodamia, mille aliae virgines, ac
<pb n="1127A"/>
mille matres, cumque illis Catamitus puer pudoris
spoliatus est honestate: eadem ubique est Jupiter
fabula, neque ullum turpitudinis genus est, in quo ejus
non nomen consociatis libidinibus conseratis: ut videatur
miserabilis prorsus nullam non esse causam
ob aliam natus, nisi ut esset criminum seges, maledictorum
materia, locus quidam expositus, in quem
spurcitiae se omnes scenarum colluvionibus derivarent.
Quem tamen si diceretis cum extraneis habuisse
commercium foeminis, impia res quidem, sed
tolerabilis esset maleactionis injuria. Etiamne in matrem,
etiamne in filiam efferati pectoris appetitionibus
adhinnivit? neque illum sanctitas, aut reverentia
genitricis, horror etiam pignoris ex se sati,
ab imagine potuit tam foedae cogitationis abducere?<pb n="1127B"/> </div3>

<div3>
          <head>XXIII.</head>
 Vellem itaque videre patrem illum deorum
<pb n="1128A"/>
Jovem, aeternam rerum atque hominum potestatem,
bubulis esse cohonestatum cornibus: hirsutas agitantem
aures, contractis in ungulam gressibus ruminantem
 pallentes herbas, et ex parte postica caudam,
suffragines, talos molli fimo perlitum, atque intestina
proluvie delibutum. Vellem, inquam, videre, dicendum
est enim saepius, torquentem illum sidera, et
qui pallidas nationes fragore perterret et prosternit:
consectantem vervecum greges, inspicientem testiculos
arietinos, arripientem hos manu censoria illa
atque divina, qua vibrare coruscos ignes, et saevire
fulminibus suetus est: tum deinde secreta rimantem
ferventi smila, summotisque arbitris circumjectas
prolibus diripientem membranulas, ferventique adhuc
matri velut quasdam infulas eliciendae miserationis
offerentem; deductum, pallidum, saucium, simulantem
<pb n="1128B"/>
doloris cruces, et ad fidem facto faciendam,
<pb n="1129A"/>
arietino sanguine coinquinatum, et mendacia
vulneris laneis fasceis, linteolisque contectum. Hoccine
audiri, et perlegi sub mundi hoc axe? et eo,
qui haec tractant, existimari se velle pios, sanctos,
religionumque custodes? Estne aliquod sacrilegium
hoc majus; aut ulla gens inveniri tam irreligiosis
potest opinionibus praedita, quam quae talia credit,
aut accipit, aut sacrorum intimis in mysteriis, prodit?
Jupiter ille, quicumque est, si sentiret se esse, aut
si ullo sensu afficeretur injuriae, nonne digna res
esset, propter quam iratus, et percitus terram nostris
subduceret gressibus, solis lumina extingueret
atque lunae, quinimmo res omnes in antiquae speciem
confunderet unitatis?</div3>
<div3>
          <head>XXIV.</head>
 Sed non sunt, inquit, reipublicae nostrae
<pb n="1129B"/>
haec sacra. Quisnam istud dicit, aut quis reponit?
Romanus, Gallus, Hispanus, Afer, Germanus, aut
<pb n="1130A"/>
Siculus? Et quid adjuvat causam, si vestra haec non
sunt, cum qui ea conficiunt, sint vestrarum partium?
aut quid refert, utrumne ea probetis, nec ne: cum
quae vestra sint propria, aut simili foeditate, aut
turpitudinis genere reperiantur esse majore? Vultis
enim consideremus mysteria et illa divina, quae
Thesmophoria nominantur a Graecis: quibus gente
ab Attica sancta illa pervigilia consecrata sunt, et
pannychismi graves? Vultis, inquam, videamus,
quas origines habeant, quasve causas, ut Athenas
etiam probemus, ipsas humanitatis artibus, studiisque
pollentes, tam in deos dicere contumeliosa,
quam dictitent alii: nec minora ab his probra, quam
caeteris objiciantur a vobis, religionis sub specie publicari?
Quodam, inquiunt, tempore cum in Siciliae
<pb n="1130B"/>
pratulis purpureos legeret nondum mulier flores, et
adhuc virgo Proserpina: cumque illam per floream
<pb n="1131A"/>
messem huc atque illuc passim lectionis cupiditas
avocaret, per profundae altitudinis specum rex prosiliens
Manium, raptam virginem secum vehit, et terrarum
absconditur successibus rursus. Quod cum
factum nesciret Ceres, nec filia esset ubinam gentium,
suspicaretur, intendit animum perditam toto
in orbe conquirere: sumit faces geminas flammis
comprehensas Aetneis, quibus sibi praelucens, pergit
ire quaesitum terrarum in regionibus cunctis.</div3>
<div3>
          <head>XXV.</head>
 In istius conquisitionis errore eleusinos
<pb n="1132A"/>
etiam pervehitur fines; pagi istud est nomen regione
in Attica constituti: qui illud temporis has partes
incolebant terrigenae, quibus nomina haec fuerant:
Baubo, Triptolemus, Eubuleus, Dysaules, Eumolpus,
boum jugator Triptolemus, capellarum Dysaules custos,
Eubuleus porcorum, gregis lanitii Eumolpus:
a quo et gens fluit Eumolpidarum, et ducitur clarum
illud apud Cecropios nomen, et qui postea
floruerunt Caduceatores, Hierophantae, atque Praecones.
<pb n="1133A"/>
Igitur Baubo illa, quam incolam diximus
eleusini fuisse pagi, malis multiformibus fatigatam
accipit hospitio Cererem: adulatur obsequiis mitibus:
reficiendi corporis rogat curam ut habeat:
sitienti adoris oggerit potionem cinnum, cyceonem
quam nuncupat Graecia: aversatur, et respuit
humanitatis officia moerens dea, nec eam fortuna
perpetitur valetudinis meminisse communis. Rogat
illa, atque hortatur contra, sicut mos est in
hujusmodi casibus, ne fastidium suae humanitatis
<pb n="1134A"/>
assumat: obstinatissime durat Ceres, et rigoris indomiti
pertinaciam retinet. Quod cum saepius fieret,
neque ullis quiret obsequiis ineluctabile propositum
fatigari, vertit Baubo artes, et quam serio
non quibat allicere, ludibriorum statuit exhilarare
miraculis. partem illam corporis, per quam secus
foemineum et sobolem prodere, et nomen solet acquirere
generi, eam longiore ab incuria liberat, facit
sumere habitum puriorem, et in speciem levigari
nondum duri atque striculi pusionis: redit ad
<pb n="1135A"/>
deam tristem, et inter illa communia, quibus moris est
frangere ac temperare moerores, retegit se ipsam:
atque omnia illa pudoris loca revelatis monstrat inguinibus:
atque pubi affigit oculos diva, et inauditi
specie solaminis pascitur. Tum diffusior facta per
risum, aspernatam sumit atque ebibit potionem:
et quod diu nequivit verecundia Baubonis exprimere,
propudiosi facinoris extorsit obscoenitas.</div3>
<div3>
          <head>XXVI.</head>
 Calumniari nos improbe si quis forte hominum
<pb n="1136A"/>
suspicatur, libros sumat Threicii vatis, quos
antiquitatis memoratis esse divinae: et inveniet nos
nihil neque callide fingere, neque quo sint risui
deum quaerere atque efficere sanctitates: ipsos namque
in medio ponamus versus quos Calliopes filius
ore edidit graeco, et cantando per saecula generi publicavit
humano:
<l>Sic effata, sinu vestem contraxit ab imo,</l>
<l>Objecitque oculis formatas inguinibus res,</l>
<l>Quas cava succutiens Baubo manu, nam puerilis</l>
<l>
<pb n="1137A"/>Ollis vultus erat, plaudit, contrectat amice.</l> 
<l>Tum dea defigens augusti luminis orbes,</l>
<l>Tristitias animi paulum mollita reponit:</l>
<l>Inde manu poclum sumit, risuque sequenti</l>
<l>Perducit totum cyceonis laeta liquorem.</l> 
Quid Erichtheo sati, quid cives Minervii dicitis?
Avet animus scire, quibus sitis eloquiis tam periculosa
negotia defensuri, vel artibus habeatis, quibus
tam confossis salutem dare personis, vulneribus,
atque causis. Non est ista falsa suspectio, nec delatione
appetimini calumniosa: Eleusiniorum vestrorum
notas et origines producunt turpes, et antiquarum
elogia litterarum: ipsa denique symbola,
quae rogati sacrorum in acceptionibus respondetis:
 « Jejunavi, atque ebibi cyceonem: ex cista sumpsi,
et in calathum misi, accepi rursus, in cistulam transtuli. » <pb n="1138A"/> </div3>

<div3>
          <head>XXVII.</head>
 Ergone, ut promunt sancta illa atque arcana
mysteria, rapiuntur, et rapiunt dii vestri? matrimonia
copulant fraudibus appetita furtivis? a repugnantibus,
et invitis decus virginitatis eripitur?
imminentes nesciuntur injuriae, quidnam raptis acciderit,
ignoratur? amissi quaeruntur ut homines: et
sub sole clarissimo cum lucernis et facibus orbis peragrant
vastitatem? afficiuntur, aegrescunt, lugentium
sumunt sordes, et miseriarum insignia, atque ut animum
commodare alimoniis possint, victuique sumendo,
non ratio, non tempus, non sermo aliquis adhibetur
gravis, aut affabilitas seria, sed propudiosa
corporum monstratur obscoenitas, objectanturque
partes illae, quas pudor communis abscondere, quas
naturalis verecundiae lex jubet: quas inter aures castas
<pb n="1138B"/>
sine venia nefas est, ac sine honoribus appellare
<pb n="1139A"/>
praefatis. Quidnam, quaeso, spectu in tali, quid in pudendis
fuit verendisque Baubonis, quod foeminei
sexus deam et consimili formatam membro in admirationem
converteret, atque risum, quod objectum
lumini conspectuique divino, et oblivionem miseriarum
daret, et habitum in laetiorem repentina hilaritate
traduceret? O qualia, o quanta irridentes potuimus
cavillantesque depromere, si non religio nos
gentis et litterarum prohiberet auctoritas!<pb n="1140A"/> </div3>

<div3>
          <head>XXVIII.</head>
 Jamdudum me fateor haesitare, circumhiscere,
tergiversari, tricas, quemadmodum dicitur,
conduplicare Tellenas, dum pudor me habet, Alimontia
illa proferre mysteria, quibus in liberi honorem
patris ithyphallos subrigit Graecia, et simulacris
virilium fascinorum territoria cuncta florescunt. Quid
sit istud, obscurum est forsitan, et qua fiat ratione
disquiritur: quisquis istud ignoras, disce, atque admiratus
res tantas, puris semper in sensibus meticulosa
<pb n="1141A"/>
observatione custodi. Cum inter homines, inquiunt,
esset adhuc Nysius et Semeleius liber, nosse
inferos expetivit, et sub Tartari sedibus quidnam rerum
ageretur, inquirere: sed cupiditas haec ejus nonnullis
difficultatibus impediebatur, quod qua iret ac
pergeret, inscitia itineris nesciebat. Prosumnus quidam
exoritur ignominiosus amator dei, atque in
nefarias libidines satis pronus, qui se januam Ditis,
atque Acherusios aditus pollicetur indicaturum,
si sibi gereret morem deus, atque uxorias voluptates
pateretur ex se carpi. Deus facilis jurat potestatis
<pb n="1142A"/>
futurum ac voluntatis se ejus, sed cum primum
ab inferis compos voti atque expeditionis redisset
Viam comiter Prosumnus edisserit, atque in limine
ipso prostituit inferorum. Interea dum liber Stygem,
Cerberum, Furias, atque alias res omnes curiosa
inquisitione collustrat, ex viventium numero index
ille decedit, atque ex more sepelitur humano: emergit
ab inferis Evius, et recognoscit extinctum ducem.
Qui ut fidem compleret pacti, et jurandi solveret religione
se juris, locum pergit ad funeris, et ficorum
ex arbore ramum validissimum praesecans, dolat,
<pb n="1143A"/>
runcinat, levigat, et humani speciem fabricatur in
penis: figit super aggerem tumuli et postica ex parte
nudatus, accedit, subdit, insidit. Lascivia deinde surientis
assumpta, huc atque illuc clunes torquet, et
meditatur ab liguo pati, quod jam dudum in veritate
promiserat.</div3>
<div3>
          <head>XXIX.</head>
 At ne quis forte a nobis tam impias arbitretur
confictas res esse, Heraclito testi non postulamus
ut credat, nec mysteriis volumus, quid super
talibus senserit, ex ipsius accipiat lectione: totam
interrogat Graeciam, quid sibi velint hi phalli, quos
per rura, per oppida mos subrigit et veneratur antiquus,
inveniet causas eas esse quas dicimus: aut si
fuerit puditum veritatem simpliciter explicare, quid
obscurare, quid tegere causam ritus, atque originem
<pb n="1143B"/>
proderit, cum criminatio ipsa religionis in re sit?
Quid dicitis, o gentes, quid occupatae, quid deditae
templorum venerationibus nationes? Ad haecne nos
sacra, flammis, exiliis, caedibus, atque reliquo genere
suppliciorum compellitis, et crudelitatis metu? hoscine
nobis deos importatis, insinuatis, infligitis:
quorum similes nec vos esse, neque alium velitis
<pb n="1144A"/>
quemquam sanguinis vobis gradu, et jure familiaritatis
adjunctum? Potestisne impubibus et praetextatis
vestris, quas Liber induxerit, pactiones suis cum
amatoribus indicare? Potestis vestras nurus, quinimmo
vobis matrimonio conjugatas, ad verecundiam Baubonis
impellere, atque ad pudicas Cereris voluptates?
Vultis vestri juvenes sciant, audiant, discant, Jupiter
ipse qualis in unam extiterit atque alteram matrem?
Vultis adultae virgines, robustique adhuc patres,
idem iste in filiam qua luserit arte cognoscant? Vultis
germani jam fervidi, atque ex iisdem seminibus
fratres, eumdem rursus accipiant concubitus lectulos
non esse aspernatum sororis? Ita ergo non protinus
ab hujusmodi fugiendum diis longe, ac ne irrepat in
animum tam impurae religionis obscoenitas, audientia
<pb n="1144B"/>
tota claudenda est? Quis est enim mortalium tam pudicis
moribus institutus, quem non ad hujusmodi
furias deorum documenta proritent? Aut quis suas
comprimere cupiditates a cognatis valeat reverendisque
personis, cum apud superos sanctum nihil
in libidinum videat confusione servatum? Ubi enim
primam perfectamque naturam intra fines constiterit
<pb n="1145A"/>
justos cupidinem suam non valuisse fraenare, cur
non in promiscuos appetitus effundat se homo, et
ingenita fragilitate praeceps datus, et magisterio sanctae
divinitatis adjutus?</div3>
<div3>
          <head>XXX.</head>
 Jamdudum me fateor reputantem mecum
in animo rerum hujuscemodi monstra, solitum esse
mirari, audere vos dicere quemquam ex his atheum,
irreligiosum, sacrilegum, qui deos esse omnino aut
negent, aut dubitent; aut qui eos homines fuisse
contendant, et potestatis alicujus et meriti causa
deorum in numerum relatos: cum si verum fiat atque
habeatur examen, nullos quam vos magis hujusmodi
par sit appellationibus nuncupari, qui sub specie
cultionis plus in eo ingeratis maledictionum et criminum,
quam si aperte hoc facere confessis maledictionibus
combibissetis? Deos esse qui dubitat, aut
<pb n="1145B"/>
esse omnino qui negat, quamvis sequi sententias
immanes opinionum videatur audacia, sine ullius
tamen insectatione personae fidem rebus non accommodat
involutis: et qui generis asseverat eos fuisse
terreni, quamvis eos privet sublimitate coelitum,
subsicivis tamen accumulat laudibus: siquidem illos
<pb n="1146A"/>
divinitatis ad meritum beneficiis autumat, et virtutum
admirationibus sublevatos.</div3>
<div3>
          <head>XXXI.</head>
 Vos vero, qui vindices, et eorum contendiditis
immortalitatis esse propagatores, num ex his
quempiam praeteristis, transistis vestris maledictionibus
invulneratum? aut genus ullum est probri tam
communi existimatione damnabile, quod in eos conferre
metueritis, vel nominis saltem auctoritate tardati?
Quis caduca et mortalia corpora deos edidit
amasse? non vos? Quis illa furta dulcissima in alienis
genialibus perpetrasse? non vos? Quis cum matribus
liberos, quis cum suis virginibus rursus patres infaustos
miscuisse concubitus? non vos? Quis scitulos
pusiones, atque adultos venustissimus lineis appetitos
<pb n="1146B"/>
esse inhoneste? non vos? Quis abscissos, quis
exoletos, quis versipelles, quis fures, quis in vinculis
habitos, quis in catenis, quis denique fulminibus
appetitos, quis vulneratos, quis obiisse supremos
dies, sepulturas etiam meruisse terrenas? non vos?
Cur igitur a vobis tot et tanta conflata sint deorum
in contumelias crimina, audetis objicere nostri nominis
<pb n="1147A"/>
causa numinum esse offensas mentes, cum jamdudum
vos liqueat irarum esse tantarum reos, et divinae
indignationis auctores?</div3>
<div3>
          <head>XXXII.</head>
 Sed erras, inquit, et laberis, satisque te
esse imperitum, indoctum, ac rusticum, ipsa rerum
in sectatione demonstras. Nam istae omnes historiae,
quae tibi turpes videntur, atque ad labem pertinere
divinam, mysteria in se continent sancta, rationes
miras, atque altas: nec quas facile quivis possit ingenii
vivacitate pernoscere. Neque enim quod scriptum
est, atque in prima est positum verborum fronte,
id significatur, et dicitur, sed allegoricis sensibus,
et subditivis intelliguntur omnia illa secretis. Itaque
qui dicit, cum sua concubuit Jupiter matre, non
incestas significat aut propudiosas Veneris complexiones,
<pb n="1147B"/>
sed Jovem pro pluvia, pro tellure Cererem nominat.
Et qui rursus perhibet lascivias eum exercuisse
cum filia, nihil de foedis voluptatibus loquitur, sed
pro imbris nomine ponit Jovem, in filiae significatione
sementem. Sic et ille, qui raptam Dite a patre Proserpinam
dicit, non ut reris, in turpissimos appetitus
viraginem dicit raptam; sed quia glebis occulimus semina,
isse sub terras deam, et cum Orco significat
foedera genitalis conciliare foeturae. Consimili ratione
et in historiis caeteris aliud quidem dicitur, sed intelligitur
<pb n="1148A"/>
aliud, et sub vulgari simplicitate sermonis
latet ratio secreta, et altitudo involuta mysterii.</div3>
<div3>
          <head>XXXIII.</head>
 Argutiae sunt, ut apparet, atque acumina
haec omnia, quibus fulcire solemne est malas in judiciis
causas. Quinimmo, ut verius dicam, sophisticarum
disputationum colores, non quibus verum, sed
imago et species veri semper, atque umbra conquiritur.
Nam quoniam rectas accipere lectiones pudet,
dedecet, decursum est in has partes, ut alia subjiceretur
res alii, et in speciem decoris, turpitudinis
interpretatio cogeretur. Sed quid ad nos istud, an
alii sensus, aliaeque sententiae conscriptionibus vanis
subsint? Nobis enim satis est, qui deos a vobis scelerate
contendimus impieque tractari, quod scriptum est,
<pb n="1148B"/>
quod auditur accipere, nec curare in abdito quid sit,
cum contumelia numinum non in obscura sensuum
mente, sed in verborum eminentium significatione
teneatur. Ac ne tamen videamur inspicere, quale sit
istud quod dicitur, nolle: primum illud a vobis, si
modo commodare patientiam vultis, exquirimus primum,
allegorico genere vel scripta haec esse, vel eodem
modo intelligi oportere, unde est vobis cognitum,
vel unde intimatum? in consilium scriptores
advocare vos scilicet? aut tum in eorum pectoribus
<pb n="1149A"/>
latitabatis, cum pro aliis res alias inter veritate capta
subdebant? Deinde si illi rationis alicujus, et religionis
metu mysteria illa convolvere tenebrosa obscuritate
voluerunt, quantum vobis audaciae est, ut quod
illi noluerunt, vos velitis intelligere: vos scire et
cunctorum substernere notioni, quod illi frustra
verbis minus verum significantibus occulerunt?</div3>
<div3>
          <head>XXXIV.</head>
 Sed ut vobis assentiamur, in fabulis his
omnibus cervas pro Iphigeniis dici, unde tamen vobis
liquet, cum allegorias istas vel expanatis, vel
panditis, eadem vos interpretari, eademque sentire,
quae sub tacitis cogitationibus ipsis ab historicis sensa
sunt, nec per voces proprias, significationibus sed
aliis explicata? Vos Jovis, et Cereris coitum imbrem
dicitis dictum telluris in gremium lapsum: potest
<pb n="1149B"/>
alius aliud et argutiis fingere, et veri cum similitudine
suspicari: potest aliud tertius, potest aliud
quartus, atque ut se tulerunt ingeniorum opinantium
qualitates, ita singulae res possunt infinitis interpretationibus
explicari. Cum enim e rebus occlusis
omnis ista quae dicitur allegoria sumatur, nec habeat
finem certum, in quo rei, quae dicitur, sit fixa
atque immota sententia, unicuique liberum est, in id
quod velit attrahere lectionem, et affirmare id positum,
in quod eum sua suspicio et opinabilis conjectura
duxerit. Quod cum ita se habeat, qui potestis
res certas rebus a dubiis sumere, atque unam adjungere
significationem dicto, quod per modos videatis
innumeros expositionum varietate deduci?</div3>
<div3>
          <head>XXXV.</head>
 Denique si accommodum ducitis, etiam
<pb n="1149C"/>
illud a vobis repetita interrogatione conquirimus,
<pb n="1150A"/>
omnes de Diis fabulas existimetis, id est singulas totas
ambifarias ac bilingues, et versipellibus esse
scriptas modis; an alias earum partes nihil ambiguum
dicere, alias vero multifidas atque allegorici tegminis
superjectione velatas? Si enim ad finem a capite
textus omnis expositionis et series obtensionibus allegoricis
clausa sunt, edissertate, monstrate, quid pro
rebus singulis, quas unaquaeque eloquitur fabula,
supponere debeamus, et promere, quasque in res
alias atque intelligentias vocare. Ut enim Jovem pro
pluvia, Cererem, verbi causa, pro terra vultis audire,
et pro Libera ac patre Dite submersionem seminis
atque jactum: ita dicere vos convenit, quid pro tauro
debeamus accipere, quid pro indignatione Cereris
atque irae? quid sibi velit Brimo verbum, quid Jovis
<pb n="1150B"/>
solliciti supplicatio? quid allegati coelites nec auditi?
quid exectus aries? quid execti arietis proles? quid
satisfactio his facta? quid quae rursus gesta sunt libidine
obscoeniore cum filia? consimiliter et in altera
fabula Enneae nemus, et flores quid sint? quid sumptus
ignis ex Aetna, comprehensaeque isto faces? quid
peragratio cum his orbis? quid Attica regio? quid
eleusinius pagus? quid Baubonis tugurium atque
hospitium rusticanum? quid cyceonis significet potio?
quid adspernatio potionis? quid novatio et revelatio
pudendorum? quid spectaculi flagitiosa dulcedo, et
ex remediis talibus orbitatis oblivio comparata?
Quod si pro his omnibus, quod oporteat subjici rerum
immutatione monstratis, erit ut vobis assensum
super tali asseveratione tribuamus: sin autem singula
<pb n="1151A"/>
in singulis neque potestis supponere, nec alterum
rerum vocare contextum: quid allegoriis obscuratis
honestis id, quod simpliciter dictum est, et
communem ad intelligentiam publicatum?</div3>
<div3>
          <head>XXXVI.</head>
 Nisi forte dicetis, non toto in historiae
corpore allegorias has esse, caeterum partes alias esse
communiter scriptas, alias vero dupliciter, et ambifaria
obtentione velatas. Urbana est illa subtilitas,
et quibuslibet brutis patens. Nam quia cuncta, quae
scripta sunt, inexpeditissimum vobis est traducere,
invertere, derivare, eligitis quaedam vestrae convenientia
voluntati, et ex ipsis obtinere contenditis nothas
atque adulteras lectiones interiori esse superpositas
veritati. Quod tamen ut vobis ita sese habere,
<pb n="1151B"/>
quemadmodum dicitis, annuamus, qui scitis, aut unde
cognoscitis, utra pars sit sententiis historiae scripta
simplicibus, utra vero sit dissonis atque alienis significationibus
tecta? Potest enim fieri, ut quod vos
existimatis sic esse, alter se habeat; aut quod aliter
creditis, conceptionibus aliis contrariisque prolatum
sit. Ubi enim dicitur in unius materiae corpore pars
esse allegorice scripta, indubitabili altera sermone,
<pb n="1152A"/>
rectoque, nec inest in re signum, quo differitas judicari
ambiguorum possit simpliciterque dictorum,
tam potest quod simplex est, ambiformiter dictum
existimari, quam quod ambigue scriptum est, reclusis
esse obtentionibus credi. Quod quidem quo genere
aut fiat, aut fieri posse credatur, intelligere confitemur
minime nos posse.</div3>
<div3>
          <head>XXXVII.</head>
 Inspiciamus enim quod dicitur hoc modo.
In nemore, inquit, Ennensi quondam flores Proserpina
virago lectitabat. Integrum adhuc istud est, et
recta pronuntiatione prolatum; nam et nemus et flores
quid sint, quid Proserpina, quid virago, cunctis
indubitabiliter notum est. Emicuit Summanus e terris
curru quadrijugo vectitatus; simplex et hoc aeque
<pb n="1152B"/>
est; nam quadrigae, currus, atque Summanus interpretationem
desiderant nullam. Improvisus Proserpinam
rapuit, et sub terras secum avexit; seminis,
inquit, abstrusio raptione in Proserpinae nuncupatur.
Quid accidit, quaeso, ut in aliud subito converteretur
historia, ac semen Proserpina diceretur? ut quae virago
jamdudum florum in lectionibus habebatur, postquam
sublata et rapta est, significationem coeperit
<pb n="1153A"/>
habere sementis? Jupiter, inquit, in taurum versus,
concubitum matris suae Cereris expetivit; ut expositum
supra est, nominibus his tellus et labens pluvia
nuncupatur. Legem allegoricam video tenebrosis ambiguitatibus
explicatam. Irata Ceres est, et exarsit,
et arietis proles pro poena atque ultione suscepit.
Hoc iterum video communibus in proloquiis promptum:
nam et ira, et testes, satisfactio, suis hic moribus,
et conditionibus dicta sunt. Quid ergo hic accidit,
ut ab Jove, qui pluvia, et ab Cerere, quae appellata
est terra, res transiret ad verum Jovem, atque
ad rerum simplicissimam dictionem?</div3>
<div3>
          <head>XXXVIII.</head>
 Aut igitur debent allegorico genere omnia
esse scripta, et posita, demonstrandaque universa
<pb n="1153B"/>
nobis: aut genere isto conscriptum est nihil; quoniam
esse quod creditur, quasi parte ex historiae non
videtur. Allegorico genere scripta sunt haec omnia.
Minime istud videtur certum. Quaeritis qua ratione,
qua causa? quia omne quod gestum est, et in alicujus
operis evidentia constitutum, conversionem non potest
in allegoricam duci: neque enim potest infectum
esse, quod factum est; aut rei gestae natura in alienam
potest degenerare naturam. Numquid bellum
Iliacum in socraticam verti condemnationem potest?
aut pugna illa Cannensis proscriptio fieri crudelitasque
Syllana? Potest quidem proscriptio, quemadmodum
<pb n="1153C"/>
Tullius ludit, pugna dici, appellarique Cannensis.
<pb n="1154A"/>
Sed quae gesta est dudum, pugna esse non potest
eadem, eademque proscriptio; neque enim quod
gestum est, potest aliud, ut dixi, quam id esse, quod
gestum est; aut in alienam migrare substantiam id,
quod in vi propria, atque in sui generis qualitate defixum
est.</div3>
<div3>
          <head>XXXIX.</head>
 Unde igitur probamus, historias has omnes
rerum esse gestarum conscriptiones? Ex solemnibus
scilicet sacris atque initiorum mysteriis; vel
quae statis fiunt temporibus, ac diebus; vel quae in
abdito tradunt gentes, moris proprii perpetuitate
servata. Neque enim credendum est, sine suis originibus
haec esse, frustra atque inania fieri, nec habere
conjunctas primis institutionibus causas. Pinus
<pb n="1154B"/>
illa, solemniter quae in matris infertur sanctum deae,
nonne illius imago est arboris, sub qua sibi Attis
virum demessis genitalibus abstulit, et quam memorant
divam in solatium sui consecravisse moeroris?
Phallorum illa facinorumque subrectio, quos ritibus
annuis adorat et concelebrat Graecia, nonne illius facinoris
similitudinem refert, quo se a debito Liber
liberavit? Eleusina illa mysteria, et sacrorum reconditi
ritus, cujus memoriam continent? nonne illius
erroris, quo in filiae conquisitione Ceres fessa, oras
ut venit ad atticas, triticeas attulit fruges, nebridarum
familiam pellicula cohonestavit hinnulae, et illud
<pb n="1154C"/>
spectaculum maximum Baubonis in inguinibus risit?
<pb n="1155A"/>
aut si alia causa est, nihil ad nos istud, dummodo
causa cuncta ista confiant. Neque enim credibile est,
nullis antecedentibus causis, suscepta haec esse; aut
insanire judicandum est Atticos, qui sibi ritum religionis
affixerint conflatum rationibus nullis. Quod si
liquet, et constat, id est, si rebus actis mysteriorum
causae atque origines effluunt, in allegoricas species
nulla possunt conversione traduci. Quod enim factum,
gestum est, infectum non potest fieri, rerum
prohibente natura.</div3>
<div3>
          <head>XL.</head>
 Et tamen ut vobis ita se habere assentiamur
res istas, id est, ut historiae aliud verbis sonent, nescio
quid aliud more hariolantium dicant, ita non
animadvertitis, non videtis, quanta istud dicatur et
cum ignominia fieri, contumeliaque divorum? an injuria
<pb n="1155B"/>
gravior ulla potis est reperiri, quam terram, et
pluviam, vel quodlibet aliud, nihil enim refert quae
fiat interpretatione conversio, Jovis et Cereris dicere
atque appellare concubitum? et cum deorum
criminibus labem imbris e coelo, et telluris significare
madorem? Potest irreligiosus quidpiam vel
existimari, vel credi, quam semina terris mersa, vel
quodlibet aliud, nihil enim similiter refert, raptum
Proserpinae dicere, et cum nota Ditis patris rei rusticae
de opere proloqui? Nonne millies optatius fuit,
<pb n="1155C"/>
elinguem fieri atque mutum, atque scaturiginem
<pb n="1156A"/>
istam vocis, et strepitum foedae loquacitatis amittere,
quam deorum nominibus res appellare turpissimas?
quinimmo turpibus deorum factis negotia significare
vulgaria?</div3>
<div3>
          <head>XLI.</head>
 Antea mos fuerat, allegoricas dictiones honestissimis
sensibus obumbrare, res turpes, et foedas
prolatu, honestorum convestirier dignitate. At vero
vobis auctoribus per turpitudinem dicuntur res graves,
et castitate pollentia obscoenis commemorantur
in vocibus; ut quod olim pravitas foedae rei verecundia
contegebatur, nunc scurriliter, turpiterque
dicetur, dignorum elocutione mutata. Quod in adulterio
dicimus Martem, inquit, et Venerem Vulcani esse
circumretitos arte, cupiditatem dicimus atque iram,
<pb n="1156B"/>
vi pressas consilioque rationis. Quid enim prohibebat,
quid obstabat, suis unamquamque rem verbis,
et suis significationibus promere? immo quid urgebat,
cum nescio quid indicare per commentarios et scripta
voluisses, nolle illud intelligi quod indicaris; sed
contrarias res simul una expositione suscipere, studium
docere cupientis, et nolentis ostendere malignitatem?
An deos adulteros dicere periculum habuit
ullum? prolatio cupidinis atque irae linguam et
os fuerant obscoeno coinquinatura contactu? Quod si
<pb n="1156C"/>
utique fieret, et allegoricae coecitatis obumbratio tolleretur,
<pb n="1157A"/>
et facilis ad discendum res esset, et deorum
dignitas conservaretur illaesa. Nunc vero cum dicitur
in Martis et in Veneris vinctione vitiorum esse
significata compressio, perversissimae res duae simul
iisdem temporibus fiunt, ut et foedae rei species intellectum
subjiciat honestatis, et prius animum turpitudo,
quam religionis alicujus perstringat auctoritas.</div3>
<div3>
          <head>XLII.</head>
 Nisi forte dicetis, hoc enim solum restat,
quod a vobis posse videatur opponi, deos sua mysteria
nolle ab hominibus sciri; et idcirco historias
ambagibus esse allegoricis scriptas. Et unde vobis
est liquidum, quod hominibus superi nolint sua
mysteria publicari? Unde illa vos scitis, aut cur ea
dissolvere in allegoriarum explanationem curatis?
<pb n="1157B"/>
Ad extremum et ultimum, quid sibi dii volunt, ut
honesta cum nolint, turpissima de se dici atque indecora
patiantur? Attidem cum nominamus, solem,
inquit, significamus, et dicimus: sed si Attis sol est,
quemadmodum connumeratis, et dicitis, quis erit
Attis ille, quem in Phrygia genitum vestrae produnt
atque indicant litterae? quem passum esse res certas,
fecisse item res certas? quem in spectaculis ludicris
theatra universa noverunt? cui inter sacros
cultus res videmus fieri specialiter annuas, nominatimque
divinas? utrumne ab sole ad hominem,
an ab homine ad solem vocabuli hujus facta translatio
est? Si enim nomen istud principaliter habet
<pb n="1157C"/>
originem solis, quid tandem de vobis sol aureus
<pb n="1158A"/>
meruit, ut ei cum semiviro faceretis vocabulum istud
esse commune? sin hirquinum, et Phrygium
est, quid Phaetontis genitor, pater hujus luminis et
claritatis admisit, ut abscisso ab homine dignus videretur
vocari, et augustior fieret evirati corporis
nuncupatione signatus?</div3>
<div3>
          <head>XLIII.</head>
 Sed quid sit istud, jam promptum est omnibus:
nam quia talium scriptorum, historiarumque
vos pudet, nec abolere videtis posse ea, quae sunt
foede semel in commentarios relata, nitimini cohonestare
res turpes, atque omnibus argutiarum modis
pro rebus subditis, verborum invertitis corrumpitisque
naturas; atque ut olim accidere male sanis
assolet, quorum turbida vis morbi sensum atque intelligentiam
depulit, confusa atque incerta jactatis,
<pb n="1158B"/>
et inanium per rerum figmenta bacchamini. Esto in
Jovis et Cereris coetu irrigatio sit significata telluris;
occultatio seminis patris in Ditis raptu, vina per
terras sparsa distractis in visceribus Liberi; cupiditatis
et temeritatis compressio, colligatio dicta
sit adulteriorum Veneris atque Martis.</div3>
<div3>
          <head>XLIV.</head>
 Sed si fabulas has vultis more allegorico
scriptas, quid caeteris fiet, quas non videmus posse
versuras in hujusmodi cogi? Quid enim subjiciemus
pro illis fustibus, quos super aggerem tumuli Semeleiae
sobolis urigo contorsit? Et quid pro illis Ganymedibus
raptis, atque in libidinum magisteria substitutis?
Quid pro illa conversione formiculae, in
<pb n="1158C"/>
quam Jupiter maximus vastitatis suae liniamenta
<pb n="1159A"/>
contraxit? Quid pro cycnis, et satyris? quid pro aureis
imbribus, in quos idem se pellax fraude induit
perfida formarum varietatibus ludens? Ac ne de
Jove solo loqui videamur voluisse, in amoribus numinum
reliquorum esse allegoriae quae possunt?
quae in mercenariis conditionibus, ac servitutibus?
quae in vinculis, orbitatibus, planctibus? quae in cruciatibus,
vulneribus, sepulcris? in quo cum unam
contrahere possetis culpam conscriptione de superis
tali, addidistis, ut dicitur, garo gerrem, cum deorum
nominibus appellavistis res turpes, et vocabulis
rursus deos rerum conquinastis infamium. Quod si
adesse hic eos, aut esse illos uspiam cognitione indubitabili
crederetis: in mentione illorum facienda
praestringeret vos metus; et tamquam vos audirent,
vestrasque acciperent voces, ita credi oportuit, et
haberi in cogitatione defixum. Apud enim homines
<pb n="1159B"/>
officiosis religionibus deditos non ipsi dii tantum,
<pb n="1160A"/>
verum etiam nomina deberent esse deorum reverenda:
quantumque est in ipsis, qui censentur his
nominibus, tantum esse par est in eorum appellationibus
dignitatis.</div3>
<div3>
          <head>XLV.</head>
 Da veram judicii formam, et in illa estis reprehensionis
parte, quod in usu sermonis vestri
Martem pro pugna appellatis, pro aquis Neptunum,
Liberum patrem pro vino, Cererem pro pane, Minervam
pro stamine, pro obscoenis libidinibus Venerem.
Quae enim est ratio, ut cum suis censeri
appellationibus res possint, nominibus cognominentur
deorum, et ea fiat numinibus contumelia, quam
nec homines sustinemus, si nostra quis nomina res
ducat atque invertat in frivolas? Sed oratio sordida
est, verbis fuerit polluta si talibus. Verecundia
laude condigna, erubescitis panem et vinum nominare,
<pb n="1160B"/>
et pro coitu Venerem non metuitis dicere.
</div3>
      </div1>

<div1>
        <head> #LIBER SEXTUS.@# </head>
<pb n="1161"/>


</div1>
<div1>
        <head>INDEX CAPITUM.</head>
<list>
<item> #Ultimum denique gentilium suffugium evertit Arnobius, haec
omnia scilicet dictitantium aliquos haud latuisse, sed illo@#
          </item>
</list>
<list>
<item> #Huc accedit, quod si quis in Olympiaci Jovis aut alterius
simulacri partes intimas introiret, quid praeter laminas
vel ligni saxique partes plumbo suffuso aut catenis, uncis@#
          </item>
</list>
<list>
<item> #Neque indigna tantum ethnici diis suis ornamenta dederunt;@#
          </item>
</list>
<list>
<item> #Reponentibus vero ethnicis, propterea diis templa extrui,
ut cum eis quodammodo praesentibus colloquantur, respondet
Arnobius, verum Deum tacitas etiam animi nostri
cogitationes agnoscere, cuncta aequaliter audire, nullibi
abesse; uno verbo, immensitate sua ubique esse praesentem.@#
          </item>
</list>
<list>
<item>
<pb n="1161A"/> #In hoc et subsequenti libro aliam Arnobius gentilium diluit
criminationem, qua Christianos maximae impietatis accusabant,
quod nulla deorum haberent templa aut simulacra
nec ulla umquam iis sacrificia facerent. Cap. @# 1, 2.</item>
<item> #A templis deorum orditur ac profitetur, iis quidem Christianos
carere, non in deorum, si modo tales quidam
existant, contemptum, sed quia ea despiciant, quum
ipsis nulli usui esse possint, sitque Diis magis praeterea
injuriosum temere asseverare, quemvis deum templo concludi.
Cap. @# 3.</item>
        </list>

<pb n="1161B"/>
Cap.  4, 5.
<item> #Accedit, pleraque deorum templa nihil aliud esse nisi mortuorum
sepulchra. Atque inde conficit Arnobius, diis
frustra et contra eorum decus templa esse constructa.
Cap. @# 6, 7.</item>
<item> #Colendi vero eorum simulacra non potior utique est ratio.
Dii quippe si sunt in coelo, ad eos potius quam ad illorum
simulacra fundendae sunt preces. Alia praeterea adversus
deorum simulacra congerit auctor. Cap. @# 8, 9, 10.</item>
<item> #Ab ethnicis jure merito derisi sunt prisci homines, qui pro
diis fluvium, acinacem, lapidem, informe lignum aut
quid simile colebant. Verum illos ipsos non minus irridendos
demonstrat Arnobius, qui de diis confinxere non
minus absurda. Cap. @# 11, 12.</item>

<pb n="1161C"/>
sed quorumdam etiam hominum et meretricum formam
et lineamenta. Cap.  13.
<item> #Quapropter ethnicos hortatur Arnobius, ut ad saniorem mentem
redeuntes tandem intelligant, simulacra, quae tanto
honore adorabant, ossa esse, lapides, aes, argentum, aurum
ac vilissimam saepius materiam. Cap. @# 14, 15.</item>

<pb n="1162A"/>
et ansulis compactas conspiciet? caput, ventrem simulacri
aliasque partes intus vacuas atque inanes? quidquid vero
exterius apparet, decolorari, corruere et coinquinari.
Cap.  16.
<item> #Variis argumentis ethnicorum opinionem infringit Arnobius,
adstruentium, non simulacrorum materiam, sed deos coli
in simulacris degentes. Cap. @# 17, 18, 19.</item>
<item> #Instat, cur simulacra tueantur ac diligenter custodiant, ne
qua injuria afficiantur? Cap. @# 20, 21.</item>
<item> #Si dixeris, de his nihil deos curare: at illi saltem debuerunt
simulacra et fana, in quibus habitabant, a perditorum
hominum petulantia, ab incendio aliisque casibus
intacta servare. Cap. @# 22, 23.</item>

<pb n="1162B"/>
simulacrorum cultu imperitum vulgus in officio et religione
retinendum existimasse. Cap.  24-27.


<div3>
          <head>I.</head>
 Nunc quoniam summatim ostendimus, quam
impias de diis vestris opinionum constitueritis infamias;
sequitur ut de templis, de simulacris etiam,
sacrificiisque dicamus: deque alia serie, quae his rebus
annexa est, et vicina copulatione conjuncta. In
hac enim consuescitis parte crimen nobis maximum
impietatis affingere; quod neque aedes sacras venerationis
ad officia construamus, non deorum alicujus
simulacrum constituamus, aut formam: non altaria
fabricemus, non aras, non caesorum sanguinem animantium
demus, non thura neque fruges salsas, non
<pb n="1162C"/>
denique vinum liquens paterarum effusionibus inferamus;
quae quidem nos cessamus non ideo vel exaedificare,
vel facere, tamquam impias geramus ac
scelerosas mentes, aut aliquem sumpserimus temeraria
in deos desperatione contemptum; sed quod
eos arbitramur, et credimus, si modo dii certi sunt,
et nominis hujus eminentia praediti, honorum haec
genera aut risui habere, si rideant, aut indigne perpeti,
si motibus exasperentur irarum.<pb n="1163A"/> </div3>

<div3>
          <head>II.</head>
 Ut enim noscatis, quid de isto nomine sentiamus,
judiciique simus cujus, existimamus nos eos,
si modo dii certi sunt, ut eadem rursus satiateque
dicantur, cunctarum esse debere perfectarumque
virtutum sapientes, justos, graves, si modo nulla est
culpa, quod eos laudibus accumulamus humanis,
intestinis pollentes bonis, nec extraneis adminiculis
se addicere, quod illis integritas inoffensae beatitudinis
compleatur: ab affectibus cunctis, et cunctis
perturbationibus liberos, non ira effervere, non ullis
cupiditatibus, excitari, calamitatem irrogare nullis,
non ex malis hominum crudelem accipere voluntatem,
non terrere portentis, non prodigiosas ostentare
formidines, non votorum debitis habere obnoxios
et obligatos, nec piaculares hostias signis
<pb n="1163B"/>
minacibus postulare, non pestilentias, non morbos
corruptione aeris inducere, non adurere siccitatibus
fruges, non caedibus interesse bellorum, non urbium
stragibus, non adversa his velle, non illorum commoditatibus
suffragari: sed quod magnarum est
<pb n="1164A"/>
mentium pari pendere cunctos lance, et individuas
cunctis benevolentias exhibere. Caduci enim generis,
et infirmitatis humanae est, contrariis egere,
eosque, quos tangat affectio, pati, dolere, diminui,
sapientium scita et pronuntiata definiunt: nec posse
aliter fieri, quin legibus mortalitatis astricti sint, qui
sint ullis perturbationibus mancipati. Quod cum ita se
habeat, qui possumus judicari deos habere contemptui,
quos, nisi sunt recti, et magnarum mentium
admiratione laudabiles, deos negamus existere, nec
potestatibus posse coelitibus applicari?</div3>
<div3>
          <head>III.</head>
 Sed templa illis extruimus nulla, nec eorum
effigies adoramus, non mactamus hostias, non thura
ac vina libamus. Et quid amplius possumus vel
honoris eis attribuere vel dignitatis, quam quod
<pb n="1164B"/>
eos in ea ponamus parte, qua rerum caput, ac
dominum, summumque ipsum regem, cui debent dii
una nobiscum, quod esse se sentiunt, et vitali in
substantia contineri? Numquid enim delubris aut
templorum eum constructionibus honoramus? Numquid
<pb n="1165A"/>
et hostias caedimus? Numquid alias res damus,
quas libare, profundere, non est rationis expensae,
sed tracti per consuetudinem moris? Etenim
plena dementia est, necessitatibus tuis potentiora
metiri, et quae tibi sunt usui, datoribus diis dare,
et honorem istum, non contumeliam ducere. Templa
igitur quaerimus in deorum quos usus? aut in
rei cujus necessitatem, aut dicitis esse constructa,
aut esse rursus aedificanda censetis? Hyemalia sentiunt
frigora, aut solibus torrentur aestivis, pluvialibus
nimbis perfluunt, ventorum eos aut turbines
<pb n="1166A"/>
vexant? incursionem pati periclitantur hostilem,
ferarum aut rabidos appetitus, ut merito illos conveniat
tectorum munitionibus claudere, saxorum aut
objectione tutari? Templa enim haec quid sunt? Si
humanam infirmitatem roges, nescio quid immane
atque amplum: si deorum potentiam metiaris successus
quidam parvi, atque, ut verius eloquar,
genus angustissimum cavernarum paupertini cordis
excogitatione suspensum. Quorum si quaeris audire
quis prior fuerit fabricator, aut Phoroneus, Aegyptius
aut Merops tibi fuisse monstrabitur: aut, ut
<pb n="1167A"/>
tradit in admirandis Varro, Jovis progenies Aeacus.
Sint ergo haec licet aut ex molibus marmoreis structa,
laquearibus aut renideant aureis, splendeant hic
gemmae, et sidereos evomant variata interstitione fulgores:
terra sunt haec omnia, et ex faece ultima vilioris
materiae concreta. Neque enim, si vos ea pretiis
carioribus penditis, delectari credendum est his
deos: nec recusare, nec spernere quo minus se sepiant,
<pb n="1168A"/>
et eorum objectibus coerceantur inclusi. Templum,
inquit, hoc Martis est, hoc Junonis, et Veneris,
hoc Herculis, Apollinis, Ditis: quid est aliud dicere,
quam domus haec Martis est, haec Junonis et Veneris,
Apollo hic habitat, in hac manet Hercules, illa
Summanus. Ita non prima et maxima contumelia
est, habitationibus deos habere districtos? Tuguriola
<pb n="1169A"/>
his dare, conclavia et cellulas fabricari, et eis existimari
necessarias res esse, quae hominibus, felibus,
quae sunt formiculis, et lacertis, quae fugacibus,
pavidis, atque exiguis muribus?</div3>
<div3>
          <head>IV.</head>
 Sed non, inquit, idcirco attribuimus diis templa,
tamquam humidos ab his imbres, ventos, pluvias
arceamus, aut soles: sed ut eos possimus coram et
comminus contueri, affari de proximo, et cum praesentibus
quodammodo venerationum colloquia miscere.
Sub axe enim nudo, et sub aetherio tegmine
invocati si fuerint, nihil audiunt; et nisi de proximo
admoveantur his preces, tamquam nihil dicatur, obstructi
atque immobiles stabunt. Atquin nos arbitramur,
omnem deum omnino, si modo nominis hujus
vi pollet, ex quacumque mundi parte, quod
<pb n="1170A"/>
quisque fuerit locutus, tamquam si sit praesens,
audire debere: immo quod quisque conceperit sub
obscuris sensibus cognitione anticipata praesumere.
Atque ut astra, sol, luna, cum supra terras meant,
omnibus omnino cernentibus statim sunt et ubique
praesentes, ita quoque convenit audientiam numinum
nulli esse clausam linguae semperque esse praesentem;
quamvis ad eam voces regionibus ex distantibus
confluant. Hoc est enim proprium deorum,
complere omnia vi sua, non partiliter uspiam, sed
ubique esse totos: non adesse, non abesse, non coenatum
ad Aethiopas pergere, et post dies bissenos
privatum ad domicilium redire.</div3>
<div3>
          <head>V.</head>
 Quod si ita non erit, tollitur omnis spes opis,
et erit in dubio, audiamini ab iis, nec ne: siquando
<pb n="1171A"/>
res sacras ceremoniarum conficitis debitis. Constituamus
enim noscendae rei causa, templum numinis
alicujus esse apud Canarias insulas, ejusdem apud
ultimum Thylem: ejusdem apud Seras esse, apud
furvos Garamantas, et si qui sunt alii, quos ab sui
notitia maria, montes, sylvae, et quadrini disterminant
cardines. Si omnes uno in tempore rebus divinis
factis, quod sua quosque necessitas cogitare
compellit, poscant de numine, referendi beneficii
quaenam omnibus spes erit, si non undique ad se
missam vocem Deus exaudiet, et erit ulla longinquitas,
quo penetrare non possit auxilium poscentis
oratio? aut enim nullis erit in partibus praesens,
si uspiam poterit aliquando non esse, aut aderit unis
<pb n="1172A"/>
tantum, quoniam praebere communiter suum non potest
atque indiscretus, auditum. Atque ita perficitur,
ut aut nullis deus opituletur omnino, si occupatus re
aliqua ad audiendas voces non quiverit advolare;
aut exauditi tantummodo uni abeant soli, nihil egerint
caeteri.</div3>
<div3>
          <head>VI.</head>
 Quid quod multa ex his templa, quae tholis
sunt aureis, et sublimibus elata fastigiis, auctorum
conscriptionibus comprobatur contegere cineres atque
ossa, et functorum esse corporum sepulturas?
Nonne patet et promptum est, aut pro diis immortalibus
mortuos vos colere, aut inexpiabilem fieri numinibus
contumeliam, quorum delubra et templa
mortuorum superlata sunt bustis? In historiarum
<pb n="1173A"/>
Antiochus nono Athenis in Minervio memorat Cecropem
esse mandatum terrae; in templo rursus ejusdem,
quod in arce Larissae est, conditus scribitur atque
indicatur Acrisius: Erichtonius Poliadis in fano:
<pb n="1174A"/>
Dairas et Immarus fratres et Eleusino consepto,
quod civitati subjectum est. Quid Celei virgines, non
in Cereris Eleusinae humationis habuisse perhibentur
officia? non in Dianae delubro, quod in Apollinis
<pb n="1175A"/>
constitutum est Delii, Hyperocha, Laodiceque, quas
advectas illuc esse finibus ex Hyperboreis indicatur?
in Didymaeo Milesio Clearchum dicit habuisse suprema
Leandrius funeris. Leucophrynae monumentum
in fano apud Magnesiam Dianae esse, Myndius
profitetur ac memorat Zeno. Sub Apollinis arula,
quae Telmessi apud oppidum visitur, Telmessum esse
conditum vatem, non scriptis constantibus indicatur?
Agesarchi Ptolomaeus, de Philopatre quem edidit
primo, Cyniram regem Paphi cum familia
<pb n="1176A"/>
omni sua, immo cum omni prosapia in Veneris templo
situm esse, litterarum auctoritate declarat. Infinitum
est et immensum, quibus quique in fanis toto
sint in orbe describere: nec exactam desiderat curam,
quam is poenam constituerit Aegyptius in eum,
qui publicasset, quibus Apis jaceret absconditus,
polyandria illa Varronis quibus templis contegantur,
quasque in se habeant superlati ponderis moles?<pb n="1177A"/> </div3>

<div3>
          <head>VII.</head>
 Sed quid ego haec parva? regnatoris in populi
Capitolio quis est hominum, qui ignoret, Oli esse
sepulchrum Vulcentani? Quis est, inquam, qui non
sciat ex fundaminum sedibus caput hominis evolutum
non ante plurimum temporis, aut solum sive
partibus caeteris, hoc enim quidam ferunt, aut cum
membris omnibus humationis officia sortitum? Quod
si planum fieri testimoniis postulatis auctorum,
Sammonicus, Granius, Valerianus vobis, et Fabius
indicabunt, cujus Olus fuerit filius, gentis et nationis
cujus, ut a germani servulis vita fuerit spoliatus et
<pb n="1178A"/>
lumine: quid de suis commeruerit civibus, ut ei sit
abnegata telluris patriae sepultura. Condiscetis
etiam, quamvis nolle istud publicare se fingant, quid
sit capite resecto factum, vel in parte qua rei curiosa
fuerit obscuritate conclusum: ut immobilis videlicet
atque fixa obsignati ominis perpetuitas staret. Quod
cum opprimi par esset, et vetustatis oblitteratione
celari, compositio nominis jecit in medium, et cum
suis causis per data sibi tempora inextinguibili fecit
testificatione procedere: nec erubuit civitas maxima,
et numinum cunctorum cultrix, cum vocabulum
<pb n="1179A"/>
templo daret ex Oli capite Capitolium, quam ex nomine
Jovio nuncupare.</div3>
<div3>
          <head>VIII.</head>
 Satis igitur, ut opinor, ostendimus templa
diis immortalibus aut inaniter iis esse constructa,
aut contra decus et potentiam creditam contumeliosis
opinationibus fabricata. Sequitur, ut de signis
aliquid simulacrisque dicamus, quae multa arte componitis,
et religiosa observatione curatis. Qua in
parte si fides est ulla, constituere apud nos ipsos
considerationibus possumus, utrumne istud serio
et cum proposito faciatis gravi, an ridendo res ipsas
puerili hallucinatione ludatis. Si enim certum est,
apud vos deos esse, quos remini, atque in summis
coeli regionibus degere, quae causa, quae ratio est, ut
<pb n="1179B"/>
simulacra ista fingantur a vobis, cum habeatis res
certas, quibus preces possitis effundere, et auxilium
rebus in exigentibus postulare? Sin autem non creditis,
aut ut mediocriter dicatur, ambigitis; etiam, sic
ratio quaenam est dubiorum fingere atque instituere
<pb n="1180A"/>
simulacra, et quod esse non credas, ventosa imitatione
formare? An numquid dicitis forte, praesentiam
vobis quamdam his numinum sub exhiberi simulacris,
et quia deos videre non datum est, eos sic coli,
et iis munia officiosa praestari? Hoc qui dicit et asserit,
deos esse non credit: nec habere convincitur suis
religionibus fidem, cui opus est videre, quod teneat:
ne inane forte sit, quod obscurum non videtur.</div3>
<div3>
          <head>IX.</head>
 Deos, inquitis, per simulacra veneramur. Quid
ergo? si haec non sint, coli se dii nesciunt, nec impertiri
a vobis ullum sibi existimabunt honorem? Per
tramites ergo quosdam, et per quaedam fidei commissa,
ut dicitur, vestras sumunt atque accipiunt
cultiones: et antequam hi sentiant, quibus illud debetur
<pb n="1180B"/>
obsequium, simulacris litatis prius, et velut
reliquias quasdam aliena ad illos ex auctoritate transmittitis.
Et quid fieri potis est injuriosius, contumeliosius,
durius, quam deum alterum scire, et rei alteri
supplicare? opem sperare de numine, et nullius sensus
<pb n="1181A"/>
ad effigiem deprecari? Nonne illud est quaeso,
quod in vulgaribus proverbiis dicitur, fabrum caedere
cum ferias fullonem? et cum hominis consilium
quaeras, ab asellis et porculis agendarum rerum sententias
postulare?</div3>
<div3>
          <head>X.</head>
 Et unde novissime scitis, simulacra haec omnia,
quae diis immortalibus vicaria substitutione formatis,
similitudinem referant, habeantque divinam?
Potest enim fieri, ut barbatus in coelo sit, qui esse a
vobis effingitur levis: potest ut senectute provectior,
cui puerilem commodatis aetatem: potest ut hic flavus
sit, qui in veritate habeat oculos caesios: displosas
ut gestitet nares, quem esse vos facitis figuratisque
nasicam. Neque enim rectum est dicere aut appellare
<pb n="1181B"/>
simulacrum, quod non, pariles lineas principali ab
<pb n="1182A"/>
ore traducat: quod esse planum et certum, manifestis
poterit a rebus agnosci. Nam cum omnes homines
teretem esse solem indubitabili luminum contemplatione
videamus: os illi vos hominis, et mortalium
corporum liniamenta donatis. Luna semper in motu
est, et ter denas facies in restitutione accipit menstrua:
vobis ducibus et figurationibus femina est vultuque
est uno, quae per habitus mille quotidiana instabilitate
mutatur. Intelligimus omnes ventos aeris
esse fluorem pulsi, et mundanis rationibus concitati:
per vos hominum formae sunt buccinarum animantes
tortus intestinis et domesticis flatibus. Inter
deos videmus vestros leonis torvissimam faciem,
mero oblitam minio, et nomine frugiferi nuncupari.
<pb n="1182B"/>
Si simulacra haec omnia superorum sunt imagines
<pb n="1183A"/>
numinum, ergo et in coelo habitare dicendus est deus
talis, ad cujus formam et speciem simulacri hujus
similitudo directa est: et videlicet ut hic iste, ita
illic ille, sine reliquo corpore persona est, et facies
sola, fremebundus hiatibus torvidis, dirus, sanguineo
<pb n="1184A"/>
deceroto, malum dentibus suis comprimens, atque
ut fessi canes linguam ore de patulo potus aviditate
projiciens. Quod si utique non est, ita ut omnes existimamus
non esse, quaenam tanta audacia est, formam
tibi quam volueris fingere, ac discere esse simulacrum
<pb n="1185A"/>
dei, quem probare non possis ulla esse in
parte naturae?</div3>
<div3>
          <head>XI.</head>
 Ridetis, temporibus priscis Persas fluvios coluisse,
memoralia ut indicant scripta, informem Arabas
lapidem, acinacem Scythiae nationes, ramum
<pb n="1186A"/>
pro Cinxia Thespios: lignum Icarios pro Diana indolatum;
Pessinuntios silicem pro deum matre:
pro Marte Romanos hastam, Varronis ut indicant
Musae: atque, ut Aethlius memorat, ante usum disciplinamque
fictorum pluteum Samios pro Junone: et
<pb n="1187A"/>
abstinetis a risu, cum pro diis immortalibus sigilliosis
hominum, et formis supplicatis humanis. Quinimmo
deos esse sigillaria ipsa censetis, nec praeter haec
quidquam vim creditis habere divinam. Quid dicitis,
o isti! ergone dii coelites habent aures, et tempora,
cervices, occipitium, spinam, lumbos, latera, poplites,
nates, suffragines talos, membraque alia caetera,
quibus constructi nos sumus, et quae prima in parte
paulo plenius dicta sunt, et scripto uberiore prolata?
Utinam liceret introspicere sensus vestros, recessusque
ipsos mentis, quibus varias volvitis, atque initis
obscurissimas cogitationes: reperiremus et vos ipsos
eadem sentire, quae nos: neque alias gerere super
numinum figuratione sententias. Sed studiis facere
quid pervicacibus possumus, quid intentantibus gladios,
<pb n="1187B"/>
novasque excogitantibus poenas? Animantis asseritis
<pb n="1188A"/>
malam scientissimi causam, et quod semel
sine ratione fecistis, ne videamini aliquando nescisse,
defenditis; meliusque putatis, non vinci, quam confessae
cedere atque annuere veritati.</div3>
<div3>
          <head>XII.</head>
 Ex hujusmodi causis illud etiam vobis conniventibus
consecutum est, ut in deorum corporibus
lasciviae artificum luderent, darent que his formas,
quae cuilibet tristi possent esse derisui. Itaque Hammon
cum cornibus jam formatur et fingitur arietinis:
Saturnus cum obunca falce, custos ruris ut aliquis,
ramorum luxuriantium tonsor: cum petaso gnatus
Maiae, tamquam vias aggredi praeparet, et solem,
pulveremque declinet: Liber membris cum mollibus
et liquoris feminei dissolutissimus laxitate: Venus
nuda, et aperta, tamquam si illam dicas publicare,
<pb n="1188B"/>
divendere meritorii corporis formam: cum pileo
<pb n="1189A"/>
Vulcanus, et malleo, manu librans dextera, et fabrili
expeditione succinctus: cum plectro et fidibus Delius
citharistae gestus servans, cantaturi et naenias
histrionis: cum fuscina rex maris, tamquam illi pugna
sit gladiatorii obeunda certaminis: neque ullum
est reperire figmentum alicujus numinis, quod non
habitus certos ferat fabrorum liberalitate donatos.
Ecce si aliquis, vobis nescientibus et ignaris, rex
urbanus et callidus ex foribus suis Solem tollat, et
in Mercurii transferat sedem: Mercurium rursus arripiat,
atque in Solis faciat commigrare delubrum,
uterque enim a vobis glaber, atque ore compingitur
levi, detque huic radios, Solis capiti petasunculum
superponat: quibus modis internoscere poteritis,
<pb n="1189B"/>
utrumne Sol iste sit, an ille Mercurius, cum habitus
<pb n="1190A"/>
vobis deos, non oris soleat proprietas indicare? Consimili
rursus translatione si nudo Jovi cornua detranat,
et Martis temporibus affigat, Martem armis spoliet,
et his rursus circumcludat Hammonem: interstitio
quae fieri poterit singulorum, cum qui Jupiter
fuerat, idem possit existimari Mars esse, et qui Mavors
fuerat, subintroire speciem Jovis possit Hammonis?
Usque adeo ludus est simulacra ista confingere,
nomina illis tamquam propria dedicare, quibus si
habitum detrahas, tollatur cognitio singulorum: deus
pro deo credi, alter videri pro altero, immo pro utroque
uterque possit existimari?</div3>
<div3>
          <head>XIII.</head>
 Sed quid ego diis dotas falses et fulcinas rideo?
quid cornua, malleos, et galeros, cum simulacra
<pb n="1190B"/>
quaedam sciam certorum esse hominum formas, et
<pb n="1191A"/>
infamium liniamenta meretricum? Quis est enim, qui
ignoret Athenienses illos Hermas Alcibiadis ad corporis
similitudinem fabricatos? Quis Praxitelem nescit,
Posidippum si relegat, ad formam Cratinae meretricis,
quam infelix perdite diligebat, os Veneris
Gnidae solertiarum coegisse certamine? Sed sola est
haec Venus, cui de scorti vultu translaticium decus
auctum est? Phryne illa Thespiaca, sicut illi referunt,
qui negocia Thespiaca scriptitarunt, cum in acumine
ipso esset pulchritudinis, venustatis, et floris, exemplarium
fuisse perhibetur cunctarum, quae in opinione
sunt Venerum: sive per urbes graias, sive istic quo
fluxit amor talium cupiditasque signorum. Itaque artifices
omnes, ipsis iisdem qui temporibus existerunt,
quibusque primas dabat exprimendarum similitudinum
<pb n="1191B"/>
veritas, omni cura studioque certabant, filum
capitis prostituti cythereia in simulacra traducere:
ardebant artificum scita: alterque alterum vincere
contentiosa aemulatione quaerebant, non Venus ut
augustior fieret, sed ut Phryne pro Venere staret.
<pb n="1192A"/>
atque ita perducta est res eo, ut pro diis immortalibus
sacra meretricibus fierent, et infelix regio signorum
fabricationibus falleretur. Inter significes ille
memoratus Phidias est primus, cum Olympii formam
Jovis molimine operis extulisset immensi, super dei
digito PANTARCES inscripsit PULCHER: nomen autem
fuerat amati ab se pueri, atque obscoena cupiditate
dilecti: neque ullo metu est aut religione commotus,
deum nomine prostibuli nuncupare; quinimo exoleto
Jovis numen simulacrumque sacrare. Usque adeo ludus
est, et puerilis affectio, sigillaria ista formare,
adorare pro diis ea, sanctitatibus accumulare divinis:
cum ipsos videamus artifices in effingendis his ludere,
et libidinum propriarum monumenta sancire. Quid
est enim si quaeras, cur Phidias ludere ac lascivire
<pb n="1192B"/>
dubitaret, cum ante paululum temporis Jovem ipsum,
quem fecerat, sciret aurum fuisse, lapides, atque ossa
informia, disparata, confusa, seque horum omnium
congregatorem, atque vinctorem, habitus eis per se
<pb n="1193A"/>
datos in membrorum similitudine fabricata, et, quod
inter omnia primum est, sui esse beneficium muneris,
quod natus per se esset, atque in rebus adoraretur
humanis?</div3>
<div3>
          <head>XIV.</head>
 Libet in hoc loco, tamquam si omnes adsint
terrarum ex orbe nationes, unam facere concionem,
atque in aures haec omnium communiter audienda
depromere. Quidnam est istud homines, quod ipsi
vos ultro in tam promptis ac perspicuis rebus voluntaria
fallitis et circumscribitis caecitate? Discutite aliquando
caliginem, regressique ad lumen mentis intuemini
propius, et videte istud, quod agitur, quale
sit: si modo retinetis jus vestrum, atque in finibus
his datae rationis consiliique versamini. Simulacra
<pb n="1193B"/>
ista, quae vos terrent, quaeque templis in omnibus
<pb n="1194A"/>
prostrati atque humiles adoratis, ossa, lapides, aera
sunt, argentum, aurum, testa, lignum sumptum ex
arbore, aut commixtum glutinum gypso: ex ornatibus
fortasse meretriciis, aut ex muliebri mundo, camelinis
ex ossibus, aut ex Indici animalis dente, ex caccabulis,
ollulis, ex candelabris, et lucernis, aut ex
aliis obscoenioribus vasculis congesta, conflata, in
has species ducta sunt, atque in formas, quas cernitis,
exierunt: fornacibus incocta figulinis, ex incudibus
et malleis nata, grosfis rasa, descobinata de
limis, serris, furfuraculis, asciis, secta, dolata, effossa
terebrarum excavata vertigine, runcinarum levigata
de planis. Ita iste non error est? non, ut proprie dicatur,
amentia, deum credere, quem tute ipse formaris?
<pb n="1194B"/>
supplicare tremebundum fabricatae abs te rei;
<pb n="1195A"/>
et cum scias, et certus sis tui esse operis, et digitorum
artem, pronum in faciem ruere, opem rogare
suppliciter, adversisque in rebus, atque in temporibus
asperis propitii numinis favore succurrere?</div3>
<div3>
          <head>XV.</head>
 Ecce si aliquis ponat in medio aes rude, atque
in opera nulla conjectum, argenti massas indomiti,
infectum aurum, lignum, lapides, atque ossa, resque
alias caeteras, quibus signa consueta sunt et numinum
simulacra constare: immo si aliquis ponat in medio
collisorum deorum vultus, conflata atque imminuta
simulacra; jubeatque vos idem frustis hostias et fragminibus
caedere, informibus massis sacra et munia
impertire divina: audire a vobis exposcimus, facturine
istud sitis, an contra quam imperabitur recusaturi?
<pb n="1195B"/>
Fortasse dicetis, qua causa? quia nemo est in
rebus humanis tam stolide caecus, qui argentum, aes,
aurum, gypsum, ebur, argillam, deorum in numerum
referat, ipsaque per se dicat vim habere atque
obtinere divinam. Quaenam est ergo ratio, ut si
omnia haec corpora intacta atque infecta permanserint,
careant vi numinis atque auctoritate coelesti;
ea formas si accipiant hominum, si auriculas, nasos,
<pb n="1196A"/>
buccas, labra, oculos, cilia, continuo dii fiant, et
in ordinem coelitum referantur, et censum? Novitatis
aliquid fictio corporibus his addit, ut adjectione
ipsa cogamini aliquid eis credere divinitatis majestatisque
collatum? In aurum aes mutat, aut testulae
vilitatem in argenteam cogit degenerare materiam?
quae insensilia fuerunt paulo ante, facit ut sint
viva, et spiritali agitatione moveantur? Si quas foris
habuere naturas, eas omnes retineant simulacrorum
in corporibus constituta; stupiditas quae tanta est,
detrecto enim dicere caecitatem, rerum existimare
naturas formarum qualitate mutari, et accipere numen
ex habitu, quod in primigenio corpore iners
fuerit et brutum, et sensus mobilitate privatum.</div3>
<div3>
          <head>XVI.</head>
 Itaque immemores et obliti simulacrorum
<pb n="1196B"/>
substantiae atque originis, quae sit, rationale homines
animal, et sapientiae munere consiliique donatum
coctilibus testis succumbitis, aeris laminas adoratis,
elephantorum a dentibus secundas poscitis valetudines,
magistratus, imperia, potestates, victorias, acquisitiones,
lucra, messes opimas, feracissimasque
vindemias; et cum pateat, luceat, rebus fieri verba
cum brutis, exaudiri vos remini, ipsique vos ultro
<pb n="1197A"/>
credulitatis vacuae circumscriptione traducitis? O
utinam liceret in simulacri alicujus medias introire
pendigines! immo utinam liceret, Olympiacos illos et
Capitolinos Joves diducere in membra resolutos,
omnesque illas partes, quibus summa concluditur
corporum, discretas ac singulas contueri. Jamdudum
istos videretis deos, quos exterior levitas lenocinio
fulgoris augustat, laminarum flatilium esse crates,
particularum coagmenta deformium, a ruinarum casibus,
et dissolutionis metu subscudibus, et catenis,
uncis, atque ansulis retentari; interque omnes sinus,
commissurarumque juncturas plumbum ire suffusum,
et salutares moras signorum diuturnitatibus commodare.
Videretis, inquam, jamdudum solas sine occipitiis
<pb n="1197B"/>
facies, manus sine brachiis semiplenas, ventres
<pb n="1198A"/>
cum lateribus dimidiatos, plantarum imperfecta
vestigia, et quod maxime risum ferat, parte ligneos
ex una, at ex altera saxeos inaequabili corporum constructione
contractos. Quae si utique perspici obscuritatis
arte non quirent, vel ipsa vos saltem, quae in
medio sita sunt, docere, atque monere debuerunt,
agere vos nihil, et circa res cassas officiorum impendere
vanitates. Ita enim non videtis spirantia haec
signa, quorum plantas et genua contingitis, et contrectatis
orantes, modo casibus stillicidiorum labi,
putredinis modo carie relaxari, ut nidoribus, atque
fumo suffita ac decolorata nigrescant, quemadmodum
saecli longioris incuria perdant situ speciem,
et rubigine convulnerentur exesa? Ita, inquam, non
<pb n="1198B"/>
videtis sub istorum simulacrorum cavis stelliones,
<pb n="1199A"/>
sorices, blattasque lucifugas nidamenta ponere, atque
habitare? spurcitias huc omnes, atque alia usibus
accommodata conducere, semirosi duritias panis,
ossa in sepem tracta, pannos, lanuginem, chartulas
nidulorum in mollitiem scilicet, et miserorum fomenta
pullorum? Non in ore aliquando simulacri ab
araneis ordiri retia, atque insidiosos casses, quibus
volatus innectere stridularum possint, impudentiumque
muscarum? Non hirundines denique intra ipsos
aedium circumvolantes tholos, jacularier stercoris
plenas, et modo ipsos vultus, modo numinum ora
depingere, barbam, oculos, nasos, aliasque omnes
partes, in quascumque se detulerit deonerati proluvies
podicis? Erubescite ergo vel sero, atque ab
animantibus mutis vias, rationes accipite, doceantque
<pb n="1199B"/>
vos eadem nihil numinis inesse simulacris: in quae
obscoena dejicere neque metuunt, neque vitant leges
suas sequentia, et instincta veritate naturae.</div3>
<div3>
          <head>XVII.</head>
 Sed erras, inquit, et laberis, nam neque
<pb n="1200A"/>
nos aera, neque auri argentique materias, neque alias,
quibus signa confiunt, eas esse per se deos, et religiosa
decernimus numina; sed eos in his colimus,
eosque veneramur, quos dedicatio infert sacra, et
fabrilibus efficit inhabitare simulacris. Non improba,
neque aspernabilis ratio, qua possit quivis tardus,
necnon et prudentissimus credere deos, relictis sedibus
propriis, id est coelo, non recusare, nec fugere
habitacula inire terrena; quinimmo jure dedicationis
impulsos simulacrorum coalescere junctioni. In gypso
ergo mansitant, atque in testulis dii vestri? quinimmo
testularum et gypsi mentes, spiritus, atque
animae dii sunt? atque ut fieri augustiores vilissimae
res possint, concludi se patiuntur, et in sedis obscurae
coercitione latitare? Ergo illud a vobis parte in hac
<pb n="1200B"/>
primum desideramus et postulamus audire, invitine
hoc faciunt, id est, jure dedicationis attracti simulacrorum
meunt mansiones? an proni et faciles, neque
ullis necessitatibus irrogatis? Si inviti hoc faciunt, et
qui fieri potis est, ut in aliquam necessitatem imminuta
<pb n="1201A"/>
majestate cogantur? si voluntariae obsecutionis
assensu, et quid in testulis dii petunt, ut eas sedibus
sidereis anteponant, vinctionis vi propemodum colligati,
nobilitent testulas, et caetera quibus signa confiunt? #Si concedamus, ut coelo et sidereis sedibus eas
anteponant, divinitatis suae perdiderint potestatem.@# </div3>
<div3>
          <head>XVIII.</head>
 Quid ergo? in materiis talibus semperne dii
mansitant, neque abeunt uspiam, etiamsi res postulaverit
maxima? An habent itus liberos, cum libuerit
abire quocumque, et ab suis sedibus simulacrisque
discedere? Si permanendi necessitatem patiuntur,
quid miserius his esse, aut quid infelicius poterit,
quam si eos in basibus ita unci retinent, et plumbeae
vinctiones? Sin autem, cum voluerint, evolant, et
absolutum jus habent, inania relinquere simulacra;
<pb n="1201B"/>
ergo aliquo tempore desinent esse dii signa, et in dubio
stabit, quando sacra debeant reddi; quando his conveniat,
atque oporteat abstinere. Saepe numero videmus
ab artificibus haec signa modo parvula fieri, et
palmarem in minutiem contrahi, modo in immensum
tolli, et admirabilem in amplitudinem sublevari. Ratione
hac ergo sequitur, ut intelligere debeamus in
sigilliolis parvulis contrahere se deos, et alieni ad
corporis similitudinem coarctari; at vero in vastis
<pb n="1202A"/>
porrigere se longius, atque in maximitatem producere.
Ergo si hoc ita est, et in sedentibus signis deum sedere
dicendum est, et in stantibus stare, in procurrentibus
currere, jacularier in jacientibus tela, ad illorum
formare, atque aptare se vultus, et ad reliquos
habitus figurati corporis similitudinem commodare.</div3>
<div3>
          <head>XIX.</head>
 In simulacris dii habitant, singuline in singulis
toti, an partiliter, atque in membra divisi? Nam
neque unus Deus in compluribus potis est uno tempore
inesse simulacris, neque rursus in partes sectione
interveniente divisus. Constituamus enim decem millia
simulacrorum toto esse in orbe Vulcani; numquid
esse, ut dixi, decem omnibus in millibus potis est
unus uno in tempore? Non opinor. Qua causa? quia
quae sunt priva, singulariaque natura, multa fieri nequeunt
<pb n="1202B"/>
simplicitatis suae integritate servata; et hoc
amplius nequeunt, si hominum formas dii habeant,
opinatio ut vestra declarat. Neque enim manus a capite
separata, aut pes divisus a corpore summam
possunt praestare totius; aut dicendum est, portiones
idem posse quod totum, cum consistere nequeat, nisi
fuerit partium congregatione conflatum. Si autem in
cunctis idem esse dicetur, perit omnis ratio atque integritas
veritati, si hoc fuerit sumptum, posse unum
<pb n="1203A"/>
in omnibus uno tempore permanere; aut deorum est
unusquisque dicendus, ita ipsum semet ab ipso sese
dividere, ut et ipse sit, et alter, non aliquo discrimine
separatus, sed ipse idem, et alius. Quod quoniam
recusat, et respuit, aspernaturque natura; aut
innumeros dicendum est, confitendumque esse Vulcanos,
si in cunctis volumus eum degere, atque inesse
simulacris; aut erit in nullo, quia esse divisus natura
prohibetur in plurimis.</div3>
<div3>
          <head>XX.</head>
 Et tamen, o isti! si apertum vobis et liquidum
est, in signorum visceribus deos vivere, atque
habitare coelites, cur eos sub validissimis clavibus,
ingentibusque sub claustris, sub repagulis, pessulis,
aliisque hujusmodi rebus custoditis, conservatis,
atque habetis inclusos, ac ne forte fur aliquis, aut
<pb n="1203B"/>
nocturnus irrepat latro, aedituis mille protegitis, atque
excubitoribus mille? Cur canes in Capitoliis
pascitis? cur anseribus victum, alimoniamque praebetis?
<pb n="1204A"/>
Quinimmo si fiditis deos istic esse, nec ab signis
uspiam, simulacrisque discedere; permittite illis
curam sui, reserata sint semper, atque aperta delubra;
ac si quid a quopiam temeraria fuerit fraude subreptum,
vim numinis monstrent, et sub ipso furti atque
operis momine sacrilegos poenis convenientibus
figant. Indigna enim res est, et potentiam destruens,
auctoritatemque, summorum custodiam numinum
canum sollicitudinibus credere; et cum aliquam
quaeras prohibendis formidinem furibus, non ab ipsis
petere, sed in anserum ponere atque collocare gingritibus.</div3>
<div3>
          <head>XXI.</head>
 Antiochum Cyzicenum ferunt quindecim
cubitorum Jovem ex delubro aureum sustulisse, et
ex aere bracteolis substituisse fucatum. Si in simulacris
<pb n="1204B"/>
praesto sunt atque habitant dii suis, quibus negotiis
Jupiter, quibus curis fuerat illigatus, quominus
privatas persequeretur injurias, et suppositum
<pb n="1205A"/>
se sibi viliore in materia vindicaret? Dionysius ille,
sed junior, cum velamine aureo spoliaret Jovem, et
pro illo lanaeum subderet, jocularibus etiam facetiis
ludens, cum esse illud in rigoribus algidum, hoc vaporum,
onerosum illud in aestatibus diceret, hoc
rursus sub ardoribus flabile: ubinam fuerat rex
poli, ut praesentem se esse formidine aliqua comprobaret,
et urbanum scurrulam cruciatibus revocaret
ad seria? Nam quid Aesculapii gravitatem ab eo esse
commemorem risam? quem cum barba spoliaret amplissima,
boni ponderis, et philosophicae densitatis,
facinus esse dicebat indignum, ex Apolline procreatum
patre levi et glabro, simillimoque impuberi, ita
barbatum filium fingi, ut in ancipiti relinquatur, uter
eorum pater sit, uter filius, immo an sint generis et
<pb n="1205B"/>
cognationis unius? Quae cum omnia fierent, et cum
<pb n="1206A"/>
sacrilegis praedo irrisionibus jocaretur, si suberat
numen in statua nomini ejus majestatique sacrata:
cur oris contumeliam levigati, et dehonestati vultus
non justa et merita persecutus est ultione, demonstravitque
hoc facto se esse praesentem, et custodia
pertinaci suas aedes simulacraque tutari?</div3>
<div3>
          <head>XXII.</head>
 Nisi forte negligere deos dicitis haec damna,
nec putare esse idoneam causam, propter quam se
exerant, et nocentibus poenam violatae religionis infligant.
Ergo si haec ita sunt, nec simulacra ipsa habere
desiderant, quae convelli et diripi perpetiuntur
impune: immo e contrario perdocent aspernari se
illa, in quibus spretos ultione in aliqua significare non
curant. Philostephanus in Cypriacis auctor est, Pygmalionem
regem Cypri simulacrum Veneris, quod
<pb n="1206B"/>
sanctitatis apud Cyprios et religionis habebatur antiquae,
<pb n="1207A"/>
adamasse ut foeminam, mente, anima, lumine
rationis judiciique caecatis; solitumque dementem,
tamquam si uxoria res esset, sublevato in lectulum
numine copularier amplexibus atque ore, resque
alias agere libidinis vacuae imaginatione frustrabiles.
Consimili ratione Posidippus in eo libro, quem
scriptum super Gnido indicat, superque rebus ejus,
adolescentem haud ignobilem memorat, sed vocabulum
ejus obscurat, correptum amoribus Veneris,
propter quam Gnidus in nomine est, amatorias et
ipsum miscuisse lascivias, cum ejusdem numinis signo
genialibus usum toris, et voluptatum consequentium
finibus. Ut similiter rursum interrogem,
si in aere, atque in materiis caeteris, quibus signa
formata sunt, superorum potentiae delitescunt: ubinam
<pb n="1207B"/>
gentium fuerant una atque altera Veneres, ut
impudicam petulantiam juvenum propulsarent ab se
<pb n="1208A"/>
longe, et contactus impios cruciabili coercitione punirent?
Aut, quoniam mites, et ingeniis tranquillioribus
deae sunt, quantum fuerat, miseris furialia ut
restinguerent gaudia, mentemque insanam recreatis
reducerent sensibus?</div3>
<div3>
          <head>XXIII.</head>
 Nisi forte, ut vos fertis, libidinis et voluptatum
deae contumelias istas habuere gratissimas;
nec ultione facinus existimavere condignum, quod
suas quoque mulceret mentes, et quod ab se subdi
humanis cupiditatibus scirent. Sed si deae Veneres
ingeniis placidioribus praeditae, gerendum esse morem
infortuniis judicavere caecorum, cum Capitolium
toties edax ignis absumeret, Jovemque ipsum Capitolinum
cum uxore corripuisset ac filia, ubinam fulminator
tempore illo fuit, ut sceleratum illud arceret
<pb n="1208B"/>
incendium, et a pestifero casu res suas ac semet,
et cunctam familiam vindicaret? Ubi Juno regina,
<pb n="1209A"/>
cum inclytum ejus fanum sacerdotemque Chrysidem
eadem vis flammae Argiva in civitate deleret? Ubi
Serapis Aegyptius, cum consimili casu jacuit solutus
in cinerem, cum mysteriis omnibus, atque Iside?
Ubi Liber Eleutherius cum Athenis? ubi Diana, cum
Ephesi? ubi Dodonaeus Jupiter, cum Dodonae? ubi
denique Apollo divinus, cum a piratis maritimisque
praedonibus et spoliatus ita est, et incensus, ut ex
tot auri ponderibus, quae infinita congesserant saecula,
<pb n="1210A"/>
nec unum quidem habuerit scripulum, quod
hirundinibus hospitis, Varro, ut dicit Menippeus,
ostenderet? Infiniti operis res esset, in toto orbe
describere, quae sint fana convulsa terrae motibus et
tempestatibus; quae incensa ab hostibus, quae ab regibus
et tyrannis, quae antistites et sacerdotes ipsi
suspicione aversa nudaverint; quae ad ultimum fures,
et obserata pandentes remedorum obscuritate
Canacheni, quae tuta utique permanerent, et nullis
<pb n="1211A"/>
obnoxia fortuitis, si adessent dii praesides, aut haberent
aliquas templorum, quemadmodum dicitur,
curas. Nunc vero, quia cassa sunt, et nullis habitationibus
tecta, habet in illis fortuna jus suum, et perinde
cunctis subjecta sunt casibus, quam sunt omnia
caetera motu interiore privata.</div3>
<div3>
          <head>XXIV.</head>
 In parte hac eadem illud etiam dicere simulacrorum
assertores solent, non ignorasse, antiquos
nihil habere numinis signa, neque ullum omnino
inesse his sensum; sed propter indomitum atque imperitum
vulgus, quae pars in populis atque in civitatibus
maxima est, salutariter ea consilioque formasse:
ut velut quadam specie objecta his numinum abjicerent
asperitatem metu; arbitratique praesentibus
sese sub diis agere, facta impia deponerent, et ad
<pb n="1211B"/>
humana officia morum mutatione transirent. Nec
<pb n="1212A"/>
propter aliam causam venerabiles formas auro eis
argentoque quaesitas, nisi ut adesse vis quaedam ipsis
in fulgoribus crederetur, quae non oculorum tantum
perstringeret sensum, verum etiam mentes ipsas
augustissimae lucis radiationibus territaret. Quod ratione
cum aliqua videretur forsitan dici, si post condita
deorum templa, atque instituta simulacra nullus
esset in mundo malus, nulla omnino nequitia, justitia,
pax, fides mortalium pectora possideret: neque
quisquam in terris nocens, neque innocens diceretur,
scelerosa opera nescientibus cunctis. Nunc vero cum
contra malis omnia plena sint, innocentiae pene interierit
nomen, per momenta, per puncta, examina
maleficiorum nova noxiorum improbitate pariantur:
dicere qui convenit, ad incutiendas formidines vulgo
<pb n="1212B"/>
instituta simulacra; cum praeter innumeras criminum
<pb n="1213A"/>
et facinorum formas ipsa etiam videamus templa sacrilegis
violationibus appeti ab tyrannis, ab regibus,
ab latronibus, et nocturnis a furibus; ipsosque illos
deos, quos ad metus faciendos, vetus finxit et consecravit
antiquitas, vadere in antra praedonum, cum
ipsis suis aureis metuendisque fulgoribus?</div3>
<div3>
          <head>XXV.</head>
 Quid enim, si verum, et sine ulla gratificatione
perspicias, signa ista quae dicunt, habent in se
magnum, ut merito sperarit atque existimarit antiquitas,
conspectu illorum posse frangi hominum vitia,
et mores a maleficio temperari? Falx messoria
scilicet, quae est attributa Saturno, metum fuerat injectura
mortalibus, vitam vellent ut pacificam degere,
ac malitiosas abjicere voluntates; fronte Janus ancipiti,
aut dentata illa, qua insignitus est, clavis; riciniatus
<pb n="1213B"/>
Jupiter atque barbatus, dextera fomitem sustinens
perdolatum in fulminis morem; Junonius ille caestus,
aut militari sub galea puellula delitescens; deum
mater cum tympano; cum tibiis, et cum psalteriis
Musae; Mercurius pinnatus Argiphontes; Aesculapius
baculo, Ceres mammis cum grandibus, aut in Liberi
<pb n="1214A"/>
dextera pendens potorius cantharus; Mulciber fabrili
cum habitu; aut fortuna cum cornu, pomis, ficis,
aut frugibus autumnalibus pleno; semitectis femoribus
Diana; aut ad libidinem concitans Venus nuda;
Anubis canina cum facie; aut genitalibus propriis inferior
Priapus.</div3>
<div3>
          <head>XXVI.</head>
 O species formidinum dirae, metuendique
terrores, propter quos genus hominum torpedine in
perpetua affigeretur, nihil moliretur, attonitum, ab
omnique se actu sceleroso flagitiosoque fraenaret!
Falciculae, claves, caliendra, fomites, talaria, baculi,
tympaniola, tibiae, psalteria, mammae, promptae, atque
ingentes, cantharuli, forcipes, cornuaque pomifera,
nuda corpora foeminarum, et veretrorum magnitudines
<pb n="1214B"/>
publicatae. Nonne satius fuerat saltitare,
cantare, quam sub titulo gravitatis, et severitatis,
obtentu tam frigida, tamque inepta narrare simulacra,
ab antiquis ad peccata cohibenda, et
ad nocentium formata impiorumque formidines? Usque
adeone mortales saeculi illius ac temporis corde
<pb n="1215A"/>
fuerant vacui, rationis sensusque nullius, ut ab actionibus
improbis tamquam parvuli pusiones, personarum
monstruosissima torvitate sannis etiam constringerentur
et maniis? Et unde est in contrarium res
versa, ut cum tam multa in civitatibus templa sint
plena omnium simulacris deorum, tot legibus et generibus
suppliciorum tantis, iri obviam nequeat multitudini
noxiorum: neque ullis remediis audacia
possit abscidi: tantoque se magis maleficia congeminata
multiplicent, quanto legibus judiciisque contenditur
imminuere facta crudelia, et poenarum
coercitione sedare? Quod si metus aliquos infligerent
simulacra mortalibus, legum latio cessaret, nec tam
diversae cruces facinorosorum constituerentur audaciae.
Nunc vero quia constitit, comprobatumque est,
reipsa inanem esse opinionem timoris, qui ab signis
<pb n="1215B"/>
dicatur effluere, ad legum decursum est sanctiones:
<pb n="1216A"/>
a quibus formido esset certissima etiam fixa, constitutaque
damnatio: quibus debent et ipsa simulacra,
quod incolumia adhuc perstant, et honoris alicujus
concessione munita.</div3>
<div3>
          <head>XXVII.</head>
 Sed quoniam satis, ut res tulit, quam inaniter
fiant simulacra, monstratum est: de sacrificiis
deinceps, de caedibus atque immolationibus hostiarum,
de mero, de thure, deque aliis omnibus, quae in parte
ista confiunt, possit ordo quam paucis et sine ullis
circumlocutionibus dicere. In hac enim consuestis
parte, invidias nobis tumultuosissimas concitare,
appellare nos atheos; et quod minime attribuamus
diis, poenas etiam capitis belluarum crudelitatibus irrogare.
Quod quidem nos fatemur non contemptu facere,
atque aspernatione divina; sed quod existimemus,
<pb n="1216B"/>
hujus potentias nominis nihil tale deposcere,
neque rerum hujusmodi cupiditatibus attineri.
</div3>
      </div1>

<div1>
        <head> #LIBER SEPTIMUS.@# </head>
<pb n="1217"/>


</div1>
<div1>
        <head>INDEX CAPITUM.</head>
<list>
<item> #Neque est certe quod quis arguat, hostias diis immolari, ut@#
          </item>
</list>
<list>
<item>
<pb n="1217"/> #Hoc in libro probat Arnobius, sive auctoritate, sive ratione,
diis nulla esse sacrificia facienda. Non enim his sacrificiis
<pb n="1217A"/>
nutriuntur: quando quidem, quidquid nutritur, mortale
est. Cap. @# 1, 2, 3.</item>
<item> #Neque etiam voluptatis causa diis hostiae caeduntur, mortalis
quippe adhuc est, qui hujusmodi afficitur delectatione. Cap. @# 4.</item>
<item> #Vulgarem autem opinionem illam subruit Arnobius, quae sacrificiis
deorum iram placari statuebat. Non irae motus
diis indignus in immortalem animum cadere nequit. Cap. @# 5, 6, 7.</item>
<item> #Praeterea nemini probabitur, eos pecude aliqua mactata et
oblata iram ponere aut injuriarum suarum oblivisci: aut
his sacrificiis, tamquam pacta mercede, peccatorum in se
commissorum veniam largiri. Cap. @# 8, 9.</item>
        </list>

<pb n="1217B"/>
res tribuant prosperas et adversas removeant. Nam missa
interimilla philosophorum opinione, fato omnia regi, certe,
si penes deos sit secunda et adversa tribuere hominibus,
ingrato animo sinunt eos qui victimis aras illorum onerant,
ad extremas redigi angustias. Cap.  10, 11.
<item> #Deinde vero dictu absurdum est deos sacrificiorum pretio
beneficia sua vendere. Cap. @# 12.</item>
<item> #Neque potiori ratione asseritur sacrificia diis honoris atque
amplificandae illorum potentiae fieri. Cap. @# 13, 14.</item>
<item> #Fatetur tamen Arnobius honorem habendum vero Deo, qui,
sicut ira non ardescit, ita nec collato gaudet honore, nec
negato indignatur, nec se fieri majorem alienis officiis existimat.
Adde vero, nihil honoris diis accedere ex mactatis
animalibus, quorum fumo simulacra ac sanguine et putore
templa atque altaria coinquinantur. Cap. @# 15, 16.</item>

<pb n="1217C"/>
<list>
<item> #Objicientibus ethnicis, diis bonis, ut prosint, et malis, ne@#
          </item>
</list>
<list>
<item> #Quod si hoc animalium cruore deos honorari contendas, cur
eis non immolantur elephanti, cameli, leones aliaque
animalia longe plurima. Neque dicas, iis tantum deos honestari,
quae ad victum nobis benigne suppeditant: nam
et cuminum, nasturtium, rapas et caetera, quae nostro sunt
usui, iisdem diis litari debebunt. Cap. @# 16, 17.</item>
<item> #Urget insuper Arnobius, deorum sicut unum genus ita unam
esse debere sententiam: Cur ego, inquit, uni una, altera
alteri hostia immolatur? Cap. @# 18-21.</item>
<item> #Neque respondere juvat, antiquitate ac longa consuetudine
diversis diis victimas diversas mactari. Non enim inquiritur,
utrum homines, sed utrum dii sanciverint, aliquam
hostiam uni Deo magis quam alteri convenire. Cap. @# 21, 22.</item>
        </list>

<pb n="1218"/>
noceant, sacrificandum, respondet Arnobius, deos omnes
<pb n="1218A"/>
natura sua bonos esse debere, adeoque, licet nullo honore
ab hominibus afficiantur, illis tamen idcirco nocere nequibunt;
praeterea, si vera sit haec ethnicorum opinio, ex ea
sequitur, bonum deum, si debita illi hostia non mactetur,
malum fieri: contra vero deum malum fieri bonum, sacrificio
peracto. Cap.  23.
<item> #Caeterum quamvis fas fieri posset, ut tauri aliaque animalia
diis immolarentur, quid eis conducere valebant farciminum,
pultium liborumque genera, quae in ethnicorum
mysteriis adhibebantur? Cap. @# 24, 25.</item>
<item> #Turis quoque eorum aris adolendi non melior est ratio. Recens
quippe est ritus ille ac temporibus ignotus antiquis.
Quamobrem aut inutilis censeri debet, aut peccavere
prisci homines, quibus numquam usu venisse constat. Cap. @# 26, 27.</item>

<pb n="1218B"/>
<list>
<item> #Deinceps ad examen revocat narrationem de Aesculapii simulacro
in insulam Tiberinam translato: unde subito sedatam@#
          </item>
</list>
<list>
<item> #Ad evertendum deinceps accedit ultimum illudque, ut putabatur,@#
          </item>
</list>
<list>
<item> #Quid enim magis insulsum quam certis verbis vini aliquid
libari, ne quodlibet aliud vinum fiat sacrum atque humanis@#
          </item>
</list>
<list>
<item> #Quid vero quod ture dato diis honoris aliquid tribui jactitatur.
Nihil quippe tus est aliud nisi viscus ex quibusdam
corticibus profluens. Cur ego ex aliis arboribus coalescens
ipsis similiter non incenditur? An quia non ita suavis est
odoris? Ergone diis, quemadmodum hominibus, alii odores
grati sunt, insuaves alii atque injucundi? At, fatentibus
philosophis, incorporei sunt dii adeoque haud possunt
ullo turis aut odore alio mulceri. Cap. @# 27, 28.</item>
<item> #Frustra etiam ac nulla pariter adducti ratione merum in
sacris suis turis socium libabant. Diis enimvero nec siti
sicut nec fame laborantibus, inutilis plane vini usus. Illud
autem fundi aut in deorum honorem, aut ut propitii fierent,
perperam quoque opinabantur ethnici. Cap. @# 29, 30.</item>
        </list>

<pb n="1218C"/>
usibus eripiatur? Cap.  31.
<item> #Nec minus ridiculum esse ostendit Arnobius deos sertis, coronis,
cymbalis, tympanis ac symphoniis oblectari. Ad
haec dies eorum festos irridet ac ludos in ipsorum honorem
institutos exagitat. Cap. @# 32.</item>
<item> #Nihil etiam a recta ratione magis alienum esse convincit,
quam existimare, turpibus, quae tum agebantur, comoediis
ac tragoediis, deos delectari atque animos ponere. Cap. @# 33.</item>
<item> #Demonstrat vero, tot tantaque opinionum portenta inde orta
esse, quia ethnici nesciebant quae sit veri Dei natura, sibique
falso persuadebant, deos suos ejusdem secum esse
substantiae. Cap. @# 34.</item>

<pb n="1219A"/>
validius ethnicorum propugnaculum, quo ii ex
variis prodigiorum, sicut aiebant, historiis probare nitebantur,
deos peccatis hominum offensos ira exarsisse, sed
eorum satisfactione postea placatos, et primum quidem
ludorum Circensium restitutionem in Jovis honorem excutit;
qua rite peracta lues cessasse ferebatur.  C.  35, 36, 37.
<item> #Transit deinde ad historiam Capitolii fulmine icti et simulacri
Jovis de sede sua deturbati; quo demum ex haruspicum
responsis altiore in loco ad orientem solem collocato
tum patuisse res abditas existimabant, hisque relatis palam
facit, nihil posse umquam excogitari, quod summa
deorum amplitudine atque etiam nomine sit magis indignum. Cap. @# 37-41.</item>

<pb n="1219B"/>
esse putabant diram tuem, quae iniquis reipublicae
temporibus grassabatur. Cap.  41-45.
<item> #Sermonem instituit de simulacro Matris deum ex Phrygio
Pessinunte Romam advecto: quo tempore hostem ab
Italia pulsum, decus urbis pristinum restitutum, fines imperii
longe lateque propagatos aliaque in Romanam gentem
collata beneficia dictitabant. Quibus in medium adductis
demonstrat Arnobius, nihil esse aut fingi posse, quod veritati
magis repugnet quodque fidem minus mereatur. Cap. @# 46-48.</item>
<item> #Postremo secum comparat ac sibi invicem opponit ethnicorum
Christianorumque opiniones, atque hinc concludit,
Christianos pios esse, gentiles vero dementis impietatis,
quam illi exprobrabant, reos esse revera ac conscios. Cap. @# 49, 50, 51.</item>
<pb n="1219C"/> 

<div3>
          <head>I.</head>
 Quid ergo, dixerit quispiam, sacrificia censetis
nulla esse omnino facienda? Ut vobis non nostra,
sed Varronis vestri sententia respondeamus, nulla.
<pb n="1220A"/>
Quid ita? Quia, inquit, dii veri neque desiderant
ea, neque deposcunt: ex aere autem facti, testa, gypso,
vel marmore multo minus haec curant; carent
enim sensu: neque ulla contrahitur, si ea non
feceris, culpa: neque ulla, si feceris, gratia. Sententia
reperiri nulla potest integrior, verior, et quam quivis
possit, quamvis ille sit scaevus et difficillimus,
occupare. Quis est enim pectoris tam obtusi, qui aut
rebus nullum habentibus sensum hostias caedat et
victimas, aut eis existimet dandas, qui sunt ab his
longe natura et beatitudine disjugati?</div3>
<div3>
          <head>II.</head>
 Qui sunt, inquitis, dii veri? Ut communi vobis
et simplici respondeamus verbo, non scimus. Quos
enim vidimus numquam, qui sint, scire quemadmodum
possumus? Ex vobis audire consuevimus, deos
<pb n="1220B"/>
esse quam plurimos, et nominum in serie computari:
qui si sunt, ut dicitis, uspiam, verique, ut Terentius
credit, eos esse consequitur sui consimiles nominis,
id est tales, quales eos universi debere esse conspicimus,
et nominis hujus appellatione dicendos. Quinimmo,
ut breviter finiam, qualis dominus rerum est,
atque omnipotens ipse, quem dicere nos omnes
Deum scimus atque intelligimus verum, cum ad
ejus nominis accessimus mentionem. Deus enim
ab altero in eo, quo Deus est, nulla in re differt:
nec quod unum est genere, suis esse in partibus minus
aut plus potest, qualitatis propriae uniformitate
servata. Quod cum dubium non sit, sequitur, ut geniti
numquam, perpetuique ut debeant esse, extrinsecus
appetentes nihil, nec carpentes aliquas terrenas
<pb n="1220C"/>
ex materiae opibus voluptates.</div3>
<div3>
          <head>III.</head>
 Ergo si haec ita sunt, primum illud a vobis
expetimus noscere, quae sit causa, quae ratio, sacrificia
ut ista faciatis: quid deinde ex hoc lucri ad deos ipsos
perveniat, atque in eorum commoditate subsidat.
<pb n="1221A"/>
Quidquid enim geritur, debet habere causam sui: neque
ita esse ab ratione sejunctum, ut in operibus
feratur cassis, et in vacuis ludat inanitatis erroribus.
Numquid forte dii coelestes aluntur his sacris, et ad
eorum compaginem retinendam nonnullius opus est
suffectione materiae? Et quis ita est hominum, deus
prorsus qui sit, ignorans, ut eos existimet contineri
alicujus alimonii genere; et cibi esse munus; quod
eos faciat vivere, et immensa in perpetuitate durare?
Quidquid enim causis et rebus fulcitur extraneis necesse
est esse mortale, et habere ad periculum viam
pronam, ubi aliquid coeperit deesse, quo vivitur. Tum
quod ex his rebus, quae admoventur altaribus, nihil
videmus accedere, atque ad numinum substantias pervenire.
Aut enim thus datur, et liquefactum carbonibus
<pb n="1221B"/>
disperit: aut animalis est hostia, et ab canibus
abliguritur sanguis: aut si aliquod viscus aris fuerit
traditum, ratione ardescit pari, et dissolutum in cinerem
labitur; nisi forte hostiarum deus animas devorat,
aut ex aris ardentibus nidorem consectatur et fumos,
pasciturque de cnissis, quas evomunt ardentia
viscera, adhuc uda de sanguine, et prioribus humecta
de succis. Sed si Deus, ut dicitur, nullius est corporis,
omnique est incontiguus tactu, qui fieri potis est,
ut corporalibus rebus nutriatur incorporeum, quod
mortale est, ut immortale sustineat, subdatque salutem
<pb n="1222A"/>
rei, quam contingere nequeat, et motus subministrare
vitales? Cessat ergo, ut apparet, sacrorum haec ratio;
neque dici a quopiam potis est, ea causa sacrificia
celebrari, quod alantur his numina, et eorum
sustineantur e pastu.</div3>
<div3>
          <head>IV.</head>
 Numquid, si forte hoc non est, voluptatis alicujus,
animique, ut dicitur, causa, caeduntur diis hostiae,
et succensis adjiciuntur altaribus? Et quisquam
est hominum, qui deos sibi persuadeat voluptatum
diffusione mollescere, gestire in libidinis gaudium,
et velut animal vile blandis sensibus affici, et dulcedinis
labilis volucri titillatione mulceri? Quod enim
voluptate dissolvitur, id contraria necesse est tristitia
contrahatur: nec immune existere ab anxietate
moeroris, quod laetitia trepidat, et levitatibus extollitur
<pb n="1222B"/>
gaudiorum. Utroque autem affectu debent esse
dii liberi, si eos esse perpetuos, et mortalium volumus
fragilitate privatos. Quid quod omnis voluptas
quasi quaedam est adulatio corporis, notisque illis sensibus
assumitur quinque: quam si superi sentiunt, et
eorum necesse est esse participes corporum, per quae
via est sensibus, et accipiendis voluptatibus janua.
Postremo quod gaudium est, innoxiorum animantium
mactatione laetari: miserabiles saepe exaudire
mugitus, rivos sanguinis cernere, animas cum cruore
fugientes, patefactisque secretis provolvi et intestina
<pb n="1223A"/>
cum stercore, et ex residuo spiritu exultantia adhuc
corda, tremebundasque palpitantes in visceribus venas?
Semiferi nos homines, quinimo, potius ut pronuntiemus,
quod est verius atque apertius dictu, feri,
quos infelix necessitas, et malus usus edocuit cibos
ex his carpere: miseratione interdum commovemur
illorum: arguimus nos ipsi, penitusque re visa atque
inspecta damnamus: quod, humanitatis jure deposito,
naturalis initii consortia ruperimus. Deos aliquis
credit pios, beneficos, mites, caede pecorum delectari,
diffundique laetitia, si quando sub his concidunt,
et spiritum miserabiliter ponunt? Et voluptatis,
ut cernimus, nulla est in sacrificiis causa,
nec cur fiant, ratio est: quoniam nec voluptas est
ulla, ac si forte est aliqua, in deos eam cadere
<pb n="1223B"/>
nulla posse ratione monstratum est.</div3>
<div3>
          <head>V.</head>
 Sequitur, ut illam quoque inspiciamus partem,
quam jactari audimus vulgo, et populari in persuasione
versari: sacrificia superis ea fieri diis causa,
ut iras atque animos ponant, reddanturque mites et
placidi, fervidorum pectorum indignatione sedata.
<pb n="1224A"/>
At si definitionem teneamus illam, quam pertinaciter
meminisse convenit nos semper, universos
animorum affectus ignotos diis esse, consectaneum est
credere, numquam deos irasci: quinimmo nullum
affectum magis esse ab his longe, quam qui feris et
belluis proximus, turbat tempestatibus patientes, et ad
periculum interitionis inducit. Quidquid enim vexatur
rei alicujus e motu, passibile esse constat et fragile:
quod passioni fragilitatique subjectum est, id necesse
est esse mortale: ira autem vexat, et patientes se
solvit: ergo esse mortale dicendum est, quod passionibus
subjectum est irae. At quin deos scimus esse
oportere perpetuos, et naturam immortalitatis tenere:
quod si constat, et liquidum est, ira ab his
longe et ab eorum conditione disjuncta est. Nullis ergo
<pb n="1224B"/>
rationibus convenit, id in superis velle placare, quod
posse non videas in eorum beatitudinem convenire.</div3>
<div3>
          <head>VI.</head>
 Sed concedamus, ut vultis, perturbationem
hujusmodi familiarem diis esse, placandaeque ejus
causa res divinas fieri, et sacrorum solemnia celebrari:
quando ergo conveniat adhiberi haec munia,
<pb n="1225A"/>
vel in tempore quo dari? antequam sunt irati et perciti?
an cum fuerint moti, ipsisque in indignationibus
constituti? Si, ne sumant animos, occurendum
est his ante: feras nobis proponitis, non deos, quibus,
ne saeviant concitatae, et cavearum discutiant
claustra, objectari moris est escas, in quas rabidae
saeviant, et cupidinem vexationis inclinent. Sin
autem jam fervidis atque indignatione flagrantibus
satisfactio ista sacrificiorum oggeritur: non inquiro,
non exigo, an illa laeta et sublimis magnanimitas numinum,
homunculorum offensione moveatur; habeatque
pro vulnere si quid animal caecum, atque in
nubibus semper ignorationis incedens, dissignaverit,
dixerit, quo illorum minueretur auctoritas.</div3>
<div3>
          <head>VII.</head>
 Sed neque illud dici, aut audire deposco, quas
<pb n="1225B"/>
irarum in homines habeant dii causas, ut sacrificiis
debeant contracta offensione mulceri: numquid aliquas
leges aliquando sanxere mortalibus, constitutumque
est ab his umquam, quid eos agere conveniret,
vel quid non: quid consectari, quid fugere, vel
coli se saltem quibus rationibus cuperent, ut aliter,
quam imperaverant gesta ultionibus persequerentur
<pb n="1226A"/>
irarum; contemptique se vellent de audacibus et
transgressoribus vindicare? Ut opinor, ab his numquam
neque constitutum est aliquid, neque sanctum:
quoniam nec visi aliquando, neque si sunt ulli, apertissima
potuit cognitione dignosci. Quaenam est ergo
justitia, ut eis ob aliquas causas irascantur dii coelites,
quibus neque se esse monstrare aliquando dignati
sunt, neque ullas dederint, aut imposuerint leges,
quas coli ab his vellent, et inviolabili obsecutione
servari?</div3>
<div3>
          <head>VIII.</head>
 Sed hoc, ut dixi, praetereo, et silentio patior
abire donatum: unum illud prae omnibus quaero, quae
causa est, ut si ego porcum occidero, deus mutet
affectum, animosque et rabiem ponat: si gallinulam,
vitulum, sub illius oculis atque altaribus concremaro,
<pb n="1226B"/>
oblivionem inducat injuriae, et ab sensu penitus offensionis
abscedat? Quid ad ejus dolorem ex opere
hoc migrat, aut remedii cujus est anser, caper, aut
pavus ut ex ejus cruore medicina adhibeatur irato?
Ergone injurias suas dii vendunt, atque, ut parvuli
pusiones, ut animis parcant, abstineantque ploratibus,
passerculos, pupulos, equuleos, panes accipiunt,
<pb n="1227A"/>
quibus avocare se possint: ita dii immortales
placamenta ista sumunt, quibus iras atque animos
ponant, et in gratiam suis cum offensoribus redeant?
Atquin ego rebar deos, si modo rectum est credere,
quod motibus exagitentur irarum, sine ullis praemiis,
nullisque mercedibus, iras atque animos ponere, et
peccatoribus delicta donare. Hoc est enim proprium
numinum, liberales venias, et concessiones habere
gratuitas. Quod si fieri non potest, sapientius multo
est, pertinaciter eos in offensione durare, quam munerum
corruptione mitescere. Crescit enim multitudo
peccantium, cum redimendi peccati spes datur: et
facile itur ad culpas, ubi est venalis ignoscentium
gratia.</div3>
<div3>
          <head>IX.</head>
 Ecce si bos aliquis, aut quodlibet ex his animal,
<pb n="1227B"/>
quod ad placandas caeditur mitigandasque numinum
furias, vocem hominis sumat, eloquaturque
his verbis: Ergone, o Jupiter, aut quis alius deus es,
humanum est istud et rectum, aut aequitatis alicujus
in aestimatione ponendum, ut cum alius peccaverit,
ego occidar, et de meo sanguine fieri tibi patiaris satis,
qui numquam te laeserim, numquam sciens aut
nesciens tuum numen majestatemque violarim,
animal, ut scis, mutum, naturae meae simplicitatem
<pb n="1228A"/>
sequens, nec multiformium morum varietatibus lubricum?
Numquid aliquando tuos ludos minus sancte
diligenterque perfeci? numquid aliquem praesulem,
tuum numen qui offenderet, ante te traduxi? numquid
juravi per te falso? numquid sacrilegis furtis
tua rapui, spoliavique donaria? numquid erui sacratissimos
lucos, aut religiosa quaedam loca substructionibus
pollui profanavique privatis? Qaenam est ergo
causa, ut alienum crimen meo luatur e sanguine, et
in nefas extraneum mea vita et innocentia perducatur?
An quod animal vile sum, nec rationis, nec concilii
particeps? quemadmodum pronunciant isti, qui
se homines nominant, et ferocitate transiliunt belluas.
Nonne primordiis iisdem eadem et me genuit informavitque
natura? Nonne spiritus unus est, qui et
<pb n="1228B"/>
illos et me regit? Non consimili ratione respiro, et
video, et caeteris afficior sensibus? Habent jecora,
pulmones, corda, intestina, ventriculos: et mihi
membrorum non idem est numerus attributus? Amant
suos foetus, et gignendis conveniunt liberis: non et
mihi prolis, et subrogandae est cura, et dulcedo, cum
fuerit procreata? Sed rationales illi sunt, et articulatas
expromunt voces: et unde illis notum est, an et
ego, quod facio, meis rationibus faciam, et vox ista,
<pb n="1229A"/>
quam promo, mei generis verba sint, et solis intelligantur
a nobis? Interroga pietatem, utrumne sit aequius
me occidi, me confici, an hominem venia, et
commissorum impunitate donari? Quis in gladium
formavit ferrum? non homo? Quis cladem gentibus,
quis nationibus imposuit servitutem? non homo? Quis
parentibus, fratribus, quis uxoribus, quis amicis mortiferas
subdidit, commiscuitque potiones? non homo?
Quis maleficia reperit, aut commentatus est tanta,
quanta vix explicari decem millibus queant vel annalium,
vel dierum? non homo? Ita istud non ferum,
non immane, non saevum est? non tibi, o Jupiter,
injustum videtur et barbarum, me occidi, me caedi,
ut fias tu placidus, et ut scelerosis contingat impunitas?
Ergo ob hanc causam, id est, numina ut placentur
irata, inaniter fieri sacrificia constitit, cum
<pb n="1229B"/>
docuerit nos ratio neque deos irasci aliquando, neque
alterum velle pro altero confici, caedi, nec innoxii
sanguine abolitionem dissignationibus comparari.</div3>
<div3>
          <head>X.</head>
 Sed fortasse aliquis dicet: idcirco diis hostias,
et caetera impendimus munera, ut familiares quodammodo
nostris supplicationibus facti, res tribuant
prosperas, avertantque a nobis mala, cum gaudiis faciant
agere nos semper, tristitias vero propellant, et
ex casibus imminentia fortuitis. Non exiguam curam
locus iste desiderat, nec quod dicitur facile, tam consuetum
est vel audiri, vel credi. Advolabit enim continuo
universus ille doctissimorum chorus, qui asseverans
et comprobans, fato fieri quaecumque fiunt:
eripiat vobis e manibus opinionem istam, et inanibus
<pb n="1229C"/>
vos urgeat persuasionibus fidere. Quidquid in mundo,
inquiet, gestum est, geritur, et geretur, olim definitum
et fixum est; habetque immobiles causas, per quas sibi
<pb n="1230A"/>
res nexae inexpugnabilem conserant praeteritorum
cum imminentibus necessitatem. Si definitum et
fixum est, quid obtingere singulis mali debeat bonive,
jam certum est. Quod si certum est et fixum, vacant
omnia deorum auxilia, vacant odia, vacant benignitates.
Tam enim praestare non possunt, id quod non
postest fieri, quam prohibere, ne fiat id quod necesse
est evenire: nisi quod validius premere opinionem
istam si voluerint, quibunt: ut etiam ipsos deos frustra
dicant a vobis coli, et supervacaneis supplicationibus
adorari. Cum enim ordinem vertere, et fatalia
nequeant constituta mutare, quid rei, quid
causae est fatigare, et obtundere eorum aures velle,
quorum auxiliis nequeas supremis in necessitatibus
fidere?</div3>
<div3>
          <head>XI.</head>
 Postremo si tristia atque importuna dii pellunt:
<pb n="1230B"/>
si ea, quae sunt laeta atque amica, largiuntur:
unde sunt mundo tanti, tamque innumerabiles miseri?
unde tot infelices lacrymabilem vitam in extrema
sorte ducentes? cur immunes a calamitatibus
non sunt, qui momenta per singula, qui per puncta
sacrificiis onerant atque accumulant aras? Nonne
alios, inquiunt, videmus ex illis domicilia esse morborum;
extinctis luminibus, atque auribus obseratis,
pedum carere processu, truncos sine manibus degere,
incendiis, naufragiis, et ruinis mergi, obrui, confici:
patrimoniis ab ingentibus evolutos mercenario sese
labore fulcire: stipes emendicare supremas, exterminari,
proscribi, semper esse in luctibus liberorum
orbitatibus fractos: vexari per infortunia caetera,
<pb n="1230C"/>
quorum species et formas nulla potest enumeratio
definire? Quod utique non fieret, si propulsare, si
flectere mala ista dii possent sacrorum meritis obligati.
<pb n="1231A"/>
Nunc vero quia casibus nullus est in his locus,
sed ineluctabili omnia necessitate confiunt, agit sese
ordo praescriptus, et quod semel decretum est, perficit.</div3>
<div3>
          <head>XII.</head>
 Aut ingrati esse dicendi sunt coelites, si cum
habeant jura prohibendi, patiuntur infelix genus tot
poenis et calamitatibus implicari. Et fortasse aliquid
dicant magnum, nec quod auribus debeat frustratoriis,
levibus, et contemnentibus sumi. Quas tamen
nos partes, quia res nimium longi est multique sermonis,
inexplicatas transcurrimus atque intactas: solum
illud posuisse contenti, inhonestas vos famas adjungere
diis vestris, si eos aliter negatis praestare quae
bona sunt, atque inimica transvertere, nisi prius empti
capellarum fuerint atque ovium sanguine, et caeteris
<pb n="1231B"/>
quae admoventur altaribus. Indignum enim primum
est, ut illa vis numinum sublimitasque coelestium
beneficia credatur sua habere venalia, prius sumere,
atque ita praestare. Tum, quod foedius multo
est, nisi acceperint, prodesse nulli, perpetique miserrimos
discriminum subire fortunas, cum prohibere possint
ac subvenire. Si ex duobus facientibus res sacras
honestus unus et locuples, alter angusto lare, sed innocentia
fuerit et probitate laudabilis: centum ille
caedat boves, totidemque cum agniculis suis matres,
thus pauper exiguum, et odoris alicujus unam concremet
glebulam: nonne erit consequens, ut debeat
credi, si modo nihil numina, nisi praemiis antecedentibus
praestant, ut favorem suum et auxilium
commodent locupleti, avertant a pauperculo lumina,
<pb n="1231C"/>
quem restrictum non animus, sed familiaris rei
necessitas fecit? Ubi enim venalis et mercenarius
dator est, ibi necesse est gratiam pro magnitudine
muneris tribui, et eo inclinare suffragium, unde ad
eum, qui praestat, mercedis plus multo, et indecorae
<pb n="1232A"/>
corruptionis affluxerit. Quid si populi rursus
duo hostilibus dissidentes armis, sacrificiis paribus
superorum locupletaverint aras, alterque in alterum
postulent vires sibi atque auxilium commodari:
nonne iterum necesse est credi, si praemiis sollicitentur,
ut prosint, eos partes inter utrasque haesitare,
defigi, nec reperire quid faciant, cum suas
intelligant gratias sacrorum acceptionibus obligatas?
Aut enim auxilia hinc et inde praestabunt, id
quod fieri non potest: pugnabunt enim contra ipsos
se ipsi, contra suas gratias, voluntatesque nitentur:
aut ambobus populis opem subministrare cessabunt,
id quod sceleris magni est, post impensam acceptamque
mercedem. Itaque ergo ab diis longe infamia
est ista tota pellenda: neque est omnino dicendum,
<pb n="1232B"/>
praemiis eos ac mercedibus allici, bonas
ut res conferant, dimoveantque contrarias, si modo
dii veri sunt, atque in nominis hujus exceptione
ponendi. Aut enim fato fiunt, quaecumque fiunt,
et ambitionis et gratiae nullus locus in diis est: aut
si excluditur et ejicitur fatum, non est superae dignitatis,
boni operis favorem et collatas munificentias
venditare.</div3>
<div3>
          <head>XIII.</head>
 Satis, ut opinor, ostendimus, frustra diis
immortalibus hostias rebus cum consequentibus admoveri:
quod neque alantur his, neque ullam percipiant
voluptatem, neque iras aut animos ponant,
neque ut res tribuant faustas, neque ut abigant averruncentque
contrarias. Sequitur, ut illam quoque
<pb n="1232C"/>
inspiciamus partem, quae ab nonnullis consueta
est asseri, et causis cerimonialibus applicari. Aiunt
enim sacra haec honorandis esse instituta coelestibus,
et ea, quod faciant, honoris ergo facere, et his
numinum potentias auctitare. Quid si similiter
<pb n="1233A"/>
dicant evigilare sese, atque dormire, deambulare,
subsistere, conscribere aliquid et lectitare, ut honorem
diis habeant, et dignitatibus eos faciant
ampliores? Quid enim cruore de pecorum? Quid
sacrorum confectione de caetera superadditur his
rei? quid apponitur atque adjicitur potestatis? Etenim
honos omnis, qui haberi ab aliquo dicitur, et
reverentiae potioris attribui, relativi est ad alterum
generis, et constans partibus duabus, ex concessione
tribuentis, et amplificatione sumentis. Ut si quispiam
viso potentissimi nominis atque auctoritatis viro, via
decedat, assurgat, caput revelet, vehiculoque desiliat:
tum deinde salutet acclinis: ancillatum servuli
pavibunda trepidatione imitatus: video, quid agatur
in hujusmodi venerationis officio: summissione alterius
<pb n="1233B"/>
datur alteri plurimum: efficiturque, ut videatur
magnus, quem suspectio minoris extulerit, et suis
anteposuerit rebus.</div3>
<div3>
          <head>XIV.</head>
 Sed concessio haec omnis, et honoris, de qua
loquimur, attributio, solis habet in hominibus sedem:
quos naturalis infirmitas, et amor in altioribus
standi docet gaudere de fastibus, et aliorum comparationibus
anteponi. At quaero, in superis ubi
est honoris locus, vel quas eis eminentias accedere
<pb n="1234A"/>
 sacrorum ex confectionibus invenitur? Augustiores,
potentiores mactatis pecudibus fiunt: additur
illis ex hoc quidquam, aut esse dii magis divinitate
incipiunt ampliata? Atqui ego contumeliae
proximum, quinimmo esse plenam contumeliam
judico, cum honorari ab homine deus dicitur, et
muneris alicujus oblatione mactari. Etenim si honos
auget, ejusque accumulat dignitatem, cui fuerit attributus,
sequitur, ut auctior deus fiat ab homine, a
quo fuerit munere et honoris collatione donatus:
atque ita perducitur res eo, ut inferior deus sit, qui
honoribus mactatur humanis; homo vero sublimior,
qui auget potentiam numinis.</div3>
<div3>
          <head>XV.</head>
 Quid ergo, inquiet aliquis, honorem diis dandum
nullum esse omnino censetis? Si deos nobis
<pb n="1234B"/>
proponitis tales, quales, si sunt, debent esse, quosque
dicere nos omnes in istius nominis praedicatione
sentimus, quemadmodum possumus honorem his non
habere vel maximum; cum etiam colere homines potentioribus
acceperimus imperiis, cujuscunque ordinis
fuerint, cujuscumque fortunae? Quisnam iste est
maximus? Officiosior multo, quam habetur a vobis,
et potentiore in genere constitutus. Dicite, inquitis,
quae sit opinio de diis digna, recta, et honesta, nec

<pb n="1235A"/>
turpitudinis alicujus deformitate culpabilis. Primum
ut neque illos credas quidquam hominis habere consimile,
nec quidquam expectare, quod sit ab se foris,
atque extrinsecus veniens: tum quod saepius dictum
est, non ardescere irarum flammis, non gestire
corporea voluptate, non exambiri ut prosint, non
praemiis ne noceant proritari, benignitatem et gratiam
non habere venalem, non gaudere honore collato,
non indignari et affici non dato; sed, quod rei
divinae est proprium, sua se vi nosse, nec se alienis
adulationibus aestimare. Et tamen, ut videamus istud,
quod dicitur, quale sit, quod est istud honoris genus,
vervecem, arietem, taurum dei sub ore connectere
conspectuque in ejus occidere? Quod est honoris
genus, deum invitare ad sanguinem, quem cum canibus
<pb n="1235B"/>
videas eum sumere, atque habere communem?
<pb n="1236A"/>
Quod est honoris genus, lignorum struicibus incensis
coelum fumo subtexere, et effigies numinum nigrore
offuscare ferali? Quod si ea, quae fiunt, propria
vi pendere, non ante sumptis placet aestimationibus
aestimare, arae istae, quas dicitis, altariaque
haec pulchra infelicissimi animalium generis ustrinae,
rogi sunt, et busticeta in opus structa foedissimum,
atque in sedem fabricata foetorum.</div3>
<div3>
          <head>XVI.</head>
 Quid dicitis, o isti! ergone ille putor, qui ex
coriis tollitur atque expirat ardentibus, qui ex ossibus,
qui ex setis, ex agnorum lanitiis, gallinarumque
de plumis, dei munus et honor est? mactaturque hoc
illis, quorum templa cum adire disponitis, ab omni
vos labe puros, lautos, castissimosque praestatis? Et
quid esse his potest coinquinatius, infelicius, spurcius,
<pb n="1236B"/>
quam si ita facti sunt sensus sui natura, ut in
<pb n="1237A"/>
amoribus habeant tam saeva, sintque illis in voluptate
putores: quos neque ipsi sacrificantes ferre, nec ingenuae
sustinere tractos valeant per spiritum nares?
Quod si animantium cruore honorari, et affici superiorum
animos existimatis, cur non eis et mulos, et
elephantos mactatis, et asinos? cur non et canes, ursos,
et vulpes, et camelos, et belbas, et leones? et
quoniam volucres bestiarum quoque in numeris ponitis,
cur non vulturios, aquilas, ciconias, immussulos,
buteones, corvos, accipitres, noctuas, cumque
illis salamandras, natrices, viperas, solifugas? Nempe
subest et his sanguis, et consimili ratione vitali
agitantur spiritu? Quid in illis majoris est operis, aut
solertiae in his minus, ut ista non augeant, superorum
illa amplificent dignitatem? Quia rebus ex his,
<pb n="1238A"/>
inquit, par est honorare coelestes, quibus ipsi alimur,
sustentamur, et vivimus, et quas nobis ad victum sui
numinis tribuere benignitate dignati sunt. Sed et cuminum,
nasturtium, rapa, bulbos, apium, carduos,
radices, cucurbitas, rutam, mentam, ocimum, pulejum,
porrumque sectivum, iidem tribuere dii vobis,
esseque in usibus vestris alimoniarum in parte jusserunt.
Quid ergo cessatis altaribus et haec dare, rebusque
his omnibus cunilam superspergere bubulam, et
acrimonias intermiscere ceparum?</div3>
<div3>
          <head>XVII.</head>
 Ecce si vos canes, necesse est enim quaedam
fingi, perspici ut liquidius res possint, si, inquam, canes
et asini, si motacillae cum his simul, si hirundines
garrulae, pariterque cum his porci sensu aliquo
humanitatis accepto, deos putarent atque existimarent
<pb n="1239A"/>
vos esse: sacraque vobis intenderent honoris
ergo facere, non ex materiis aliis, aliisque de rebus,
sed quibus ali moris est illis, et naturali appositione
fulciri: audire a vobis exposcimus, utrumne hunc
honorem, an contumeliam potius esse judicaretis amplissimam:
cum hirundines vobis muscas, motacillae
caederent consecrarentque formiculas: cum altaribus
vestris darent asini foenum, paleasque libarent: cum
imponerent canes ossa, et humani stercoris proluviem
concremarent: cum ad ultimum porculi coenum
vobis profunderent ex volutabris horrentibus, lutosis
et voraginibus sumptum? Ita ergo non despui vestras
inflammaremini dignitates, stercoribusque vos accipi
inter atroces computaretis injurias? Sed taurorum
corporibus honoratis vos deos, et aliorum animantium
<pb n="1239B"/>
caedibus: et quid hoc ab illo differt, cum et
ipsa si nondum, mox tamen futura sunt stercora, et
exigui temporis contracta interjectione putescant?
Denique desinite supponere aris ignem, jam profecto
cernetis viscera illa taurorum sacra, quibus honor a
vobis auctificatur deorum, fervescere vermibus et
fluctuare, vitiare et corrumpere statum coeli, et ex
odoribus morbidis regiones consauciare vicinas: quae
<pb n="1240A"/>
si vobis praecipiant dii curam in vestram, in valetudinem
vertere; prandia inde, vel coenas solemni ex
more conficere, longe fugiatis, execratique odoris
genus veniam poscatis a superis, facturosque vos eis
numquam talia sacra juretis. Ita istud non ludere est,
non confiteri, non pandere, quid sit deus nescire,
nec cui potentiae debeat nominis hujus vis subdi, appellatioque
supponi? Cibis novis auctificatis deos,
nidoribus cohonestatis et succis: et quia vobis jucunda
et grata sunt ea, quae vos alunt, deos etiam
creditis in eorum affluere voluptates, latratorum et
canum ritu ossis saevitias ponere, atque alludere porrigentibus
saepius?</div3>
<div3>
          <head>XVIII.</head>
 Et quoniam nobis in manibus hostiarum
sermo versatur: quae causa, quae ratio est, ut cum
<pb n="1240B"/>
dii immortales, sint enim et per nos licet, quicumque
esse creduntur, sint unius sententiae, vel unius
debeant esse naturae, generis, et qualitatis unius,
non omnibus omnes hostiis, sed quibusdam quidam
sacrorum mulceantur legibus? Quae est enim causa,
requiram, ut eadem rursus ut ille tauris deus, haedis
alius honoretur, aut ovibus: hic lactentibus porculis,
alter intonsis agnis: hic virginibus buculis, capris
<pb n="1241A"/>
ille cornutis: hic sterilibus vacculis, at ille incientibus
scrofis: hic albentibus, ille tetris, alter feminei
generis, alter vero animantibus masculinis? Si
enim honoris et reverentiae causa mactantur diis hostiae,
quid refert aut interest, cujus animalis e capite
luatur hoc debitum, cujus ira offensioque ponatur?
An numquid alterius alteri minus gratior et jucundior
sanguis est? alter vero alterius voluptatem infundit
et gaudium? aut, ut fieri moris est, observationis
alicujus et religionis metu ille caprina abstinet
se earne, porcinum alius execratur attactum, huic
ovilia foetulenta sunt viscera; ac, ne stomachum fatiget
invalidum, hic bubulam duritiem vitat, et lactentium
lenitatem, quo digerat expeditius, sumit?</div3>
<div3>
          <head>XIX.</head>
 Sed erras, inquit, et laberis: nam diis feminis
<pb n="1241B"/>
feminas, mares maribus hostias immolare,
abstrusa et interior ratio est, vulgique a cognitione
dimota. Non inquiro, non exigo, quid sacrorum praecipiant,
vel quid contineant leges; sed si vicerit ratio,
atque obtinuerit veritas, differentiam generum
nullam in diis esse, neque ullis sexibus eos esse
<pb n="1242A"/>
discretos: nonne solvi necesse est rationes has omnes,
et stultissimis creditas opinationibus comprobari,
inveniri? Sapientium virorum non advocabo
sententias, qui risum nequeunt continere, cum discrimina
sexuum diis audiunt immortalibus attributa:
unoquoque ab hominum quaero, an ipse apud
se credat, sibique ipse persuadeat, distinctum esse
deorum genus, mares ac feminas hos esse, et ad
generandos foetus convenientium membrorum dispositione
formatos? Sed si sexibus sexus pares, id est
feminas feminis, mares autem hostias diis maribus
immolari sacrificiorum jura praescribant: quae in
coloribus ratio est, ut merito his albas, illis tetras
conveniat nigerrimasque mactari? Quia superis diis,
inquit, atque ominum dexteritate pollentibus color
<pb n="1242B"/>
laetus acceptus est, ac felix hilaritate candoris. At
vero diis laevis, sedesque habitantibus inferas color
furvus est gratior, et tristibus suffectus e fucis. Sed
si rursus obtinuerit ratio, inferorum penitus cassum
esse nomen et vacuum, neque ulla sub terris regna
esse domiciliaque Plutonia, opinionem necesse est id
<pb n="1243A"/>
quoque frustrari, quam super atris pecudibus habetis,
divisque subterreis. Quod si inferi nulli sunt,
deos etiam Manium necesse est esse nullos. Fieri
enim qui potest, ut cum loca sint nulla, eorum,
quae non sunt, ulli perhibeantur esse cultores?</div3>
<div3>
          <head>XX.</head>
 Sed assentiamur, ut vultis, et esse inferos, et
esse manes, et habitare nescio quos in his deos hominibus
minus faustos, et tristioribus praepositos rebus;
et quae causa, quae ratio est, ut tetrae his hostiae,
nigerrimique admoveantur coloris? quia nigra
nigris conveniunt, et tristia consimilibus grata sunt.
Quid ergo? non videtis, ut vobiscum et nos stolide
similiterque laudamus, albas esse hostiarum carnes,
ossa, dentes, pinguitias, omenta cum cerebris, mollesque
<pb n="1243B"/>
in ossibus medullas? Sed vellera nigra sunt,
nigraeque animantium setae. Solas ergo immolate diis
lanas, vulsasque ex hostiis setulas, relinquite infelicissimas
pecudes spoliatas licet ac tonsas, coeli animam
ducere, et pastibus innocentissimas incubare.
Quod si grata numinibus inferis ea, quae sunt nigra,
furvique existimatis coloris; cur non omnia caetera,
quae illorum inferre sacrificiis moris est, sint nigra
et fumigata, tetreque ut colorata curatis? Inficite
thura, si dantur: salsas fruges, atque universa libamina,
lacti, oleo, sanguini, hic ponat ut purpureum
colorem, illa ut sint lurida, fuliginem infundite cum
<pb n="1243C"/>
favillis. Quod si vobis religio nulla est, alba quaedam
<pb n="1244A"/>
ferre, et suos retinentia candores: ipsi vestras religiones
rationesque dissolvitis, cum sacrorum in
opere nihil unum, perpetuumque servatis.</div3>
<div3>
          <head>XXI.</head>
 Sed et illud hoc loco consentaneum est ex
vobis addiscere: si caper caedatur Jovi, quem patri
solemne est Libero, Mercurio mactari: aut bos si
sterilis Unxiae, quam Proserpinae tribuitis, quo ritu
atque observatione praecipitur: quid facinoris in hoc
erit, quid malorum, scelerisve contractum; cum nihil
intersit obsequii, cujus animalis e capite honorarium
istud debitum compleatur? Confundi haec, inquit, fas
non est, nec piaculi parvi est, officia rituum procurationemque
miscere. Causam oro edissere. Quia generis
certi hostias certis jus est consecrare numinibus,
<pb n="1244B"/>
certaque est supplicamenta praestari. Et quae iterum
causa est, ut generis certi hostias certis jus sit consecrare
numinibus, certaque et supplicamenta praestari?
et hoc enim jus ipsum debet habere suam causam,
certisque ab rationibus exoriri, duci. Antiquitatem,
consuetudinemque dicturus es? Hominum mihi scita
pronuntias, et caeci animalis inventa. Ego autem,
cum postulo causam mihi depromi, audire desidero,
aut coelo aliquid lapsum, aut quod magis res poscit,
quid applicitum Jupiter ad tauri habeat sanguinem,
ut ei debeat immolari, non debeat Mercurio, Libero?
Aut natura quae capri est, ut his rursus accommoda,
<pb n="1244C"/>
Jovialibus conveniens sacrificiis non sit? Animalium
<pb n="1245A"/>
facta est inter deos divisio, transactionis alicujus pactione
convenit, ut ille contineret ab hujus se hostia?
hic ut usurpare desineret alieni sanguinis jura? an, ut
zelotypi pusiones, communicare gustatum suarum pecudum
nolunt? aut, ut gentibus fieri moris diversissimi
fama est, quae habentur his esui, aliarum eadem
rejiciuntur ab victibus?</div3>
<div3>
          <head>XXII.</head>
 Ergo si haec cassa sunt, nec rationis alicujus
habentia firmitatem, sacrificiorum et ipsa inanis
est ratio. Etenim qui potis est habere idoneam id,
quod sequitur, causam, cum ipsum illud primum, a
quo defluit secundum, inanissimum esse reperiatur et
vacuum, et nulla soliditate firmatum? Telluri, inquiunt,
matri scrofa inciens immolatur et foeta, at
Minervae virgini virgo caeditur vitula, nullis umquam
<pb n="1245B"/>
stimulis, nullius operis exercitata conatu. Atquin
nos arbitramur, nec virginem virgini oportuisse
mactari, ne virginitas violaretur in pecude, qua dea
plurimum pollet: nec Telluri gravidas atque foetas
ob honorem foecunditatis ipsius, quam cuncti expetimus
et optamus inextinguibili semper virginitate
procedere. Nam si, quia virgo Tritonia est, idcirco ei
convenit virgines hostias immolari: et quod Tellus
est mater, consimiliter gravidis accipienda est scrofis;
ergo et musicis Apollo, quod musicus: et quod
medicus Aesculapius, medicis: et quod faber Vulcanus
est, fabris: et quod Mercurius eloquens, eloquentibus
debet disertissimisque mactari. Quod si dicere istud
insanum est, aut, ut mediocriter pronuntiem,
brutum: multo illud majoris amentiae est foetas
<pb n="1245C"/>
jugulare Telluri, quod sit foetibus gravior: Minervae
<pb n="1246A"/>
castas et virgines, quod, sit pura, virginitatis
intactae.</div3>
<div3>
          <head>XXIII.</head>
 Nam quod dici a vobis accipimus, esse
quosdam ex diis bonos, alios autem malos, et ad
nocendi libidinem promptiores: illisque ut prosint,
his verone noceant, sacrorum solemnia ministrari:
quanam istud ratione dicatur, intelligere confitemur
non posse. Nam deos benignissimos dicere, lenesque
habere naturas, et sanctum, et religiosum, et verum
est: malos autem et laevos, nequaquam sumendum
est auribus, ideo quoniam divina illa vis ab
nocendi procul est dimota et disjuncta natura. Quidquid
autem potis est causam calamitatis inferre,
quid sit primum videndum est, et ab dei nomine
longissima debet differitate seponi. Itaque ut vobis
<pb n="1246B"/>
commodemus assensum, dextrarum sinistrarumque
rerum deos esse fautores: ulla nec sic ratio est
cur alios alliciatis ad prospera, alios vero, ne noceant,
sacrificiis, commulceatis et praemiis. Primum,
quod dii boni male non queant facere, etiam si nullo
fuerint honore mactati: quidquid enim mite est
placidumque natura, ab nocendi procul est usu et
cogitatione discretum: malus vero comprimere suam
ferociam nescit, quamvis gregibus mille, et millealliciatur
altaribus: neque enim in dulcedinem vertere
amaritudo se potest: aut ariditas in humorem,
calor ignis in frigora: aut quod rei cuicumque contrarium
est, id quod sibi contrarium est, in suam
sumere, atque immutare naturam. Ut si manu viperam
mulceas, venenato blandiaris aut scorpio: petat
illa te morsu, hic contractus aculeum figat: nihilque
<pb n="1246C"/>
illa prosit allusio, cum ad nocendum res ambae non
<pb n="1247A"/>
stimulis exagitantur irarum, sed quadam proprietate
naturae. Ita nihil prodest promereri velle per hostias
deos laevos, cum sive illud feceris, sive contra
non feceris, agant suam naturam, et ad ea, quae
facti sunt, ingenitis legibus, et quadam necessitate
ducantur. Quid quod isto modo utrique dii desinunt
esse suis in viribus, et suis in qualitatibus permanere.
Nam si bonis ut prosint, res divina conficitur,
aliis autem, ne noceant, iisdem rationibus supplicatur:
sequitur, ut intelligi debeat, nihil dexteros profuturos,
nulla si acceperint munera: malos autem si
acceperint, nocendi posituros mentem, fierique ex
hoc bonos: atque ita perducitur res eo, ut neque
<pb n="1248A"/>
hi dexteri, neque illi sint laevi, aut quod fieri non potest
utrique ipsi sint dexteri, et utrique iterum laevi.</div3>
<div3>
          <head>XXIV.</head>
 Esto, concedatur infelicissimas pecudes
non sine aliquo religionis officio divorum apud templa
mactari, et quod ex usu consuetudinis factum
est, rationis alicujus causam aliquam continere:
sed si magnificum videtur, atque amplum, jugulare
diis tauros, si illibata, si solida concremari animantium
viscera, quid sibi reliqua haec volunt magorum
cohaerentia disciplinis, quae in sacrorum reconditis
legibus pontificalia restituere mysteria, et rebus inseruere
divinis? Quid inquam, sibi haec volunt,
apexanes, hirciae, silicernia, longavi? quae sunt nomina,
<pb n="1249A"/>
et farciminum genera, hirquino alia sanguine,
comminutis alia inculcata pulmonibus. Quid taedae?
quid naeniae? quid offae? non vulgi, sed quibus est
nomen appellatioque penitae: ex quibus quod primum
est, in exiguas arvina est miculas, catillaminum
insecta de more: quod in secundo situm est,
intestini est porrectio, per quam proluvies editur;
succis perexsiccata vitalibus: offa autem penita est,
cum particula visceris cauda pecoris amputata. Quid
polimina? quid omenta? quid palasea, sive, ut quidam
cognominant, plasea? ex quibus est nomen
omenti pars quaedam; quo receptacula ventrium
circumretita finiuntur. Bovis cauda est plasea, siligine
<pb n="1249B"/>
et sanguine delibuta. Polimina porro sunt ea,
<pb n="1250A"/>
quae nos proles verecundius dicimus: a vulgaribus
autem assolent cognomine testium nuncupari. Quid
fitilla, quid frumen, quid africia, quid gratilla, catumeum,
conspolium, cubula? ex quibus duo, quae
prima, sunt pultium nomina, sed genere et qualitate
diversa. Series vero, quae sequitur, liborum significantias
continet: et ipsis non est una eademque formatio.
Non enim placet carnem strebulam nominare,
quae taurorum e coxendicibus demitur, pulpamenta
non assa, quae in verubus exta sunt, animata prius et
torrefacta carbonibus: non salsamina denique, quae
sunt una commixtio quadrinis copulata de frugibus.
Non similiter fendicas, quae et ipsae sunt hirae, quas
<pb n="1250B"/>
plebis oratio ilia solet, cum eloquitur, nuncupare.
<pb n="1251A"/>
Non ratione eadem aerumnas, quae sunt prima in gurgulionibus
capita, quae dejicere cibos et referre natura
est ruminatoribus saeculis. Non magmenta, non augmina,
non mille species, vel farciminum, vel fitillarum,
quibus nomina indidistis obscura, vulgoque
ut essent augustiora, fecistis.</div3>
<div3>
          <head>XXV.</head>
 Si enim quaecumque ab hominibus fiunt,
maximeque in re sacra, debent habere suas causas,
nec sine ratione est quidquam in negotiis omnibus,
atque in omni administratione faciendum; edissertate
nobis, et dicite, quae sit causa, quae ratio, ut
haec etiam diis dentur, sacrisque adoleantur altaribus?
In hoc enim diutius loco huic causae vel maxime necessario
immoramur, insistimus, inhaeremus, cupientes
<pb n="1251B"/>
addiscere, quid cum pultibus Deo sit, quid cum
<pb n="1252A"/>
libis, quid diversis cum fartibus, confectionis jure
multiplici atque impensarum varietate conditis?
Opiparis numina coenis afficiuntur, aut prandiis, ut
innumeras conveniat excogitare his dapes? aversionibus
stomachorum laborant, et ad expellenda fastidia
saporum varietas quaeritur, ut modo his assa,
modo cruda ponantur, semicocta modo et semicruda?
Quod si omnes has partes, quas praesicias dicitis,
accipere dii amant, suntque illis gratae, vel voluptatis
alicujus vel dulcedinis sensu; quid intercedit, quid
prohibet, ut non semel haec omnia totis cum animantibus
inferatis? Quae causa, quae ratio est, ut
caro strebula separatim, ruma, cauda et plassea
separatim, hirae solae, omentum solum, augmentorum
<pb n="1252B"/>
adjiciatur in causam? Pulmentorum varietatibus
<pb n="1253A"/>
afficiuntur dii coelites, ut fieri mos est
post coenarum ditium et locupletium saginas frustilla
haec parvula pro suavibus mateolis sumunt, non
quibus famem sedeant, sed ut palati admoneant
otium, seque ipsos plenae appetitu voracitatis instigent?
O deorum magnitudo mirabilis, o nullis hominum
comprehensa, nullis intellecta naturis! siquidem
ut prosint, testiculis pecudum redimuntur et rumis,
neque prius iras atque animos ponunt, nisi sibi adoleri
paratas conspexerint naenias, offasque redemptas.</div3>
<div3>
          <head>XXVI.</head>
 Sequitur, ut de thure, deque mero aliquid
sine ulla nimietate dicamus. Copulata enim, et mixta
sunt cerimoniarum et haec genera, cultumque adhibentur
in plurimum. Ac primum illud a vobis isto
ipso quaerimus percontamurque de thure; unde aut
<pb n="1253B"/>
quo tempore nosse illud aut scire potueritis, ut merito
existimetis aut esse diis dandum, aut eorum
<pb n="1254A"/>
acceptissimum voluntati. Novella enim propemodum
res est, neque annorum inexplicabilis series, ex quo
ejus notitia profluxit in has partes, et delubris meruit
interesse divinis. Nam neque temporibus, quemadmodum
creditur et perhibetur, heroicis, quidnam
esset thus, scitum est, scriptoribus ut comprobatur a
priscis, quorum in libris nulla posita ejus mentio
reperitur; neque genitrix et mater superstitionis Hetruria
opinionem ejus novit aut famam, sacellorum ut
indicant ritus; neque quadringentis annis, quibus
Albana res viguit, in usum cuiquam venit, sacra
cum res fieret; neque ipse Romulus, aut religionibus
artifex in comminiscendis Numa, aut esse scivit, aut
nasci; ut pium far monstrat, quo peragi mos fuit sacrificiorum
solemnium munia. Unde igitur coepta est
<pb n="1254B"/>
usurpatio ejus assumi; aut in antiquam et veterem
consuetudinem quaenam irruit novitas, ut quod tempestatibus
<pb n="1255A"/>
tantis necessarium non fuit, locum sumeret
in cerimoniis primum? Nam si sine thure religionis
officium claudicat, necessariaque vis ejus est, quae
propitios faciat mitesque hominibus coelites, peccatum
est ab antiquis, quinimmo piaculis plena vita omnis
illorum fuit, qui, quod maxime conveniens deorum
fuerat voluptati, per incuriam neglexere libare. Sin
autem temporibus priscis neque homines, neque dii
hujus thuris expetivere materiam, comprobatur et
hodie frustra illud inaniterque praestari, quod neque
antiquitas necessarium credidit, et sine ullis novitas
rationibus appetivit.</div3>
<div3>
          <head>XXVII.</head>
 Denique ut illam semper regulam definitionemque
teneamus, qua demonstratum et fixum
est, quidquid fiat ab homine, habere oportere suas
<pb n="1255B"/>
causas, et in ista quoque retinebimus parte, ut requiramus
ex vobis, quae sit causa, quae ratio, ut ante
ipsa numinum signa thura injiciantur altaribus, et
ex eorum incendio familiaria fieri existimentur et
mitia: quid ex hujus modi facto acquiritur his rei
aut eorum ad animos quid accedit, ut merito judicemus
recte ista dependi, et non frustra atque inaniter
concremari? Ut enim vos debetis ostendere,
cur thura diis detis, sic et deos sequitur ut debeatis
expromere habere aliquam causam, cur ea non
respuant, quinimo cur ea tam familiariter concupiscant.
Honoramus, inquiet aliquis fortasse, his
deos. Sed nos non vestrum, sed numinum requirimus
sensum: nec quid fiat a vobis, sed pendatur ab
his quanti, quod in praemium datur favoris interrogamus.
Sed tamen o pietas, quantus iste est honor,
<pb n="1255C"/>
aut qualis, qui ex ignis odore conficitur, et resina
ex arboris comparatur? Nam ne forte ignoretis,
quid aut unde sit thus istud: viscum est ex corticibus
profluens, ita ut ex amygdalo, ceraso, lachrymabili
<pb n="1256A"/>
destillatione coalescens. Hoccine ergo superas
honorat et auctificat dignitates, aut offensa si aliquando
contracta est, thuris vapore dissolvitur, et
temperata indignatione sopitur? Quid ergo cessatis,
cujuslibet arboris viscum sine ulla passim differitate
comburere? Nam si honorantur hoc numina, nec
indigne sustinent Panchaicas sibi ardere resinulas:
quid interest, unde fumus altaribus conficiatur in
sanctis; vel ex visci quo genere nubes suffitionis
exaestuent?</div3>
<div3>
          <head>XXVIII.</head>
 At numquid aliquis dicet, idcirco superis
thus dari, quod odoratus habeat suaves et narium
commulceat sensum; reliqua vero sint aspera, et ob
causam offensionis exclusa? Habent enim dii nares,
<pb n="1256B"/>
quibus ducant aerios spiritus, accipiunt auras, et remittunt:
ut penetrare illos possint nidorum differentium
qualitates? Quod si damus ut fiat, mortalitatis
eos adjungimus legi, et excludimus divinitatis a finibus.
Quidquid enim spirat, et reciprocos halitus
auris commeabilibus ducit, id necesse est mortale,
quia coeli sustinetur e pastu. Quidquid autem coeli
sustinetur e pastu, si recursus abstuleris, quibus
alternatio redditur abstrahiturque vitalis, oblidi ejus
necesse est animam, et rationem subrui atque interire
vivendi. Ergo si et dii spirant, odoremque ad se
attrahunt auris comitantibus involutum, non est ab
re dicere et alienis eos suffitionibus vivere, et interclusis
posse spiraminibus interire. Et unde novissime
scitis, an si odorum suavitate capiuntur, eadem sint
eis jucunda, quae vobis, et parili sensu vestras mulceant
<pb n="1256C"/>
afficiantque naturas? Nonne fieri potis est, ut
quae vobis afferunt voluptatem, contra illis aspera
videantur et tristia? Cum enim deorum sint sententiae
dispares, substantiaeque non unae: quibus effici
<pb n="1257A"/>
rationibus potest, ut quod qualitate diversum est,
unum sentiat accipiatque contactum? An non quotidie
cernimus et inter animantia terris orta, esse aliis
eadem vel amara vel dulcia: mortifera his esse, quae
illis nata in perniciem non sunt: ut quae alios mulceant
odoribus laetis, eadem pestiferos halitus aliorum
corporibus spirent? Sed hoc ut fiat et accidat,
non in rebus est causa, quae simul esse mortiferae
simul salutares, simul dulces nequeunt, simulque
amarae consistere; sed, ut quisque est factus ad
extrinsecus rei venientis attactum, ita afficitur:
qualitatem non accipit ex rerum impulsionibus natam,
sed ex sui sensus contagiique natura. Verum
omnis haec ratio longe est ab diis sita, nec exigui
limitis interjectione discreta. Nam si verum est, ut
<pb n="1257B"/>
ab sapientibus creditur, incorporales hos esse,
neque validitatis alicujus eminentia sublevari, inanis
apud hos odor est, nec sensibiliter commovere
aura eos potis est nidoris alicujus: non si mille tu
pondera masculi thuris accendas, coelumque hoc
totum redundantium vaporum nebulositate cludatur.
Quod enim non habet robur et substantiam corporalem,
contrectari a substantia non potest corporali:
odor autem corpus est, tactis sicut naribus indicatur:
a deo ergo sentiri ratione non potest ulla, qui
<pb n="1258A"/>
caret re corporis, atque omni sensu et cogitatione
privatus est.</div3>
<div3>
          <head>XXIX.</head>
 Merum thuris est socium, quod explanari
consimiliter poscimus, cur ei superfundatur incensioni.
Si enim ratio, cur fiat, non ostendetur, nec
habebit expositam sui causam, non jam istud errori
objiciendum est ludicro, sed, ut dicatur expressius,
insaniae, dementiae, caecitati. Ut enim jam saepius
dictum est, debet omne, quod geritur causam sui
habere perspicuam, nec caliginis alicujus obscuritate
contectam. Si ergo fiditis facto, aperite, monstrate,
liquor iste cur detur, id est, vinum superfundatur
altaribus. Numquid enim numinum corpora sitim
sentiunt aridam, et eorum necesse est siccitates humore
aliquo temperari? Numquid nobis ut mortalibus
<pb n="1258B"/>
mos est, coenis intermiscere potiones: pari etiam
more post solidos victus liborum, et pultium, hostiarumque
caesarum, quo putrefiat facilius et percoquatur
cibus, frequentissimo irrigant accipiuntque se
vino? Date quaeso immortalibus diis bibant, scyphos,
brias, pateras, sympuviaque depromite: et quoniam
tauris pinguibusque se dapibus, atque opimis inferciunt
escis: ne quod in stomachi tramite male transvoratum
substerit viscus: succurrite, properate, Jovi
optimo maximo merum, ne praefocetur, date: cupit,
<pb n="1259A"/>
eructare, nec potis est: ac ni illa labatur et dissolvatur
obstructio, periculum maximum est, ne oblisus
interrumpatur spiritus, et viduatum remaneat
sine suis administratoribus coelum.</div3>
<div3>
          <head>XXX.</head>
 Sed frustra, inquit, inequitas nobis: non
enim nos superis ob eas profundimus merum causas,
tamquam illos existimemus aut sitire, aut bibere, aut
suavitatis ejus affectione laetari. Honoris eis ergo datur,
quo fiat illorum elatior, amplior, augustiorque
sublimitas, altaria super ipsa libamus, et venerabiles
muscos carbonibus excitamus extinctis et quae gravior
infligi contumelia diis potest, quam si eos credas
accepto mero propitios fieri: aut honorem existimes
habitum his magnum, si modo vini exigui rores
super vividam jeceris atque instillaveris prunam?
<pb n="1259B"/>
Non nobis est sermo cum hominibus rationis expertibus,
neque quibus non sit communis intelligentiae
veritas: inest et vobis sapientia, inest sensus, verumque
nos dicere apud vos ipsi interiori judicio
scitis. Sed quid facere possumus considerare nolentibus
penitus res ipsas, secumque ipsos loqui? Facitis
<pb n="1260A"/>
enim, quod fieri cernitis, non quod fieri oportere
confiditis: nimirum quia apud vos plus valet nullam
habens consuetudo rationem, quam rerum inspecta
natura veritatis examinatione ponderata. Quid est
enim Deo cum vino, aut in ejus materia vis qualis,
aut quanta est, quod cum effusum fuerit, sublimitas
ejus augescat, et honorata existimetur auctoritas?
Quid, inquam, Deo cum vino est, Venereis re proxima,
nervos omnium debilitante virtutum, verecundiae,
pudoris, et castitatis inimica? quod in insanias et furores
mentes saepius praecipitavit excitas, ipsosque
illos deos maledictis compulit exauctorare dementibus.
Itane istud non nefas et plenum sacrilegii crimen
est, honori hoc dare, quod si tu id avidius sumpseris,
quid facias, nescias: quid loquaris, ignores:
<pb n="1260B"/>
ad extremum tumulenti, luxuriosi, et perditi convitium
infamiamque merearis?</div3>
<div3>
          <head>XXXI.</head>
 Operae pretium est, etiam verba ipsa depromere,
quibus, cum vinum datur, uti ac supplicare
consuetudo est: #Mactus hoc vino inferio esto.@# Inferio,
<pb n="1261A"/>
inquit Trebatius, verbum ea causa est additum, eaque
ratione profertur; ne vinum omne omnino, quod in
cellis atque apothecis est conditum, ex quibus illud,
quod effunditur, promptum est, esse sacrum incipiat,
et ex usibus eripiatur humanis. Addito ergo hoc
verbo solum erit, quod inferetur, sacrum, nec religione
obligabitur caeterum. Qualis ergo hic honor
est, in quo imponitur quasi lex deo, ne plus quaerat,
quam datum est? aut cujus ipse est aviditatis deus,
qui nisi verbi fuerit praescriptione submotus, cupiditatem
suam protendat ulterius, et apothecis suis
supplicem privet? #Mactus hoc vino inferio esto:@# injuria
est ista, non honor. Quid enim si divus amplius
hoc volet, neque erit contentus illato? nonne insigniter
dicendum est laedi, qui honorem accipere cum
<pb n="1261B"/>
conditione cogatur? Nam si exceptione non addita
sacrum necesse est fieri omne omnino, quod in cellis
est, vinum, manifestum est et deo contumeliam
fieri, cui modus constituatur invito: et vos ipsos
in re sacra caeremoniarum officia violare, qui non
tantum tribuitis vini, quantum deum videtis sibi velle
praestari. #Mactus hoc vino inferio esto:@# quid est aliud
quam dicere, tantum esto mactus, quantum volo:
tantum amplificatus, quantum jubeo: tantum honoris
assumito, quantum te habere decerno, et verborum
circumscriptione definio. O deorum sublimitas praepotens,
<pb n="1262A"/>
quam venerari, quam colere officiis omnibus
caeremonialibus debeas: cui legem venerator imponit,
quam cum pactionibus adorat et formulis: quae per
unius formidinem verbi ab immodicis vini cupiditatibus
arcetur.</div3>
<div3>
          <head>XXXII.</head>
 Sed sit, ut vultis, honor in vino, sit in
thure, immolatione et caedibus hostiarum irae numinum
offensionesque placentur. Etiamne dii sertis, coronis
afficiuntur, et floribus? etiamne aeris tinnitibus,
et quassationibus cymbalorum? etiamne tympanis?
etiamne symphoniis? Quid efficiunt crepitus
scabillorum, ut cum eos audierint numina, honorifice
secum existiment actum, et ferventes animos irarum
oblivione deponant? An numquid ut parvuli pusiones
ab ineptis vagitibus crepitaculis exterrentur auditis:
<pb n="1262B"/>
eadem ratione et omnipotentia numina tibiarum
stridore mulcentur, et ad numerum cymbalorum
mollita indignatione flaccescunt? Quid sibi volunt extationes
istae, quas canitis matutini, collatis ad tibiam
vocibus? Obdormiscunt enim superi, remeare ut ad
vigilias debeant? Quid dormitiones illae, quibus bene
ut valeant, auspicabili salutatione mandatis? Somni
enim quiete solvuntur, occuparique ut hoc possint,
lenies audiendae sunt naeniae? Lavatio, inquit, deum
matris est hodie. Sordescunt enim divi, et ad sordes
<pb n="1263A"/>
eluendas laventibus aquis opus, atque adjuncta antiqua
cineris frictione. Jovis epulum cras est. Jupiter
enim coenat, magnisque implendus est dapibus, jamdudum
inedia gestiens, et anniversaria interjectione
jejunus. Aesculapii geritur, celebraturque vindemia:
colunt enim dii vineas, et ad suas usiones contractis
exprimunt vindemiatoribus vinum. Lectisternium Cereris
<pb n="1264A"/>
erit idibus proximis: habent enim dii lectos
atque, ut stratis possint mollioribus incubare, pulvinorum
tollitur atque excitatur impressio. Telluris
natalis est: dii enim ex uteris prodeunt, et habent
dies laetos, quibus eis adscriptum est auram usurpare
vitalem.</div3>
<div3>
          <head>XXXIII.</head>
 Ludi vero, quos facitis, quibus Floralibus
<pb n="1265A"/>
et Megalensibus nomen est, caeterique omnes alii,
quos esse sacros voluistis, et religionum inter officia
deputari, quam rationem habent, quam causam, ut
institui condique debuerint, et ex numinum appellatione
signari? Honorantur, inquit, his dii, et si quas
ab hominibus continent offensionum memorias illatarum,
abjiciunt, excludunt, redduntque se nobis
redintegrata familiaritate fautores. Et quae causa est
rursus, ut tranquilli, placidi efficiantur, et mites:
ineptae si res fiant, et ab hominibus otiosis multitudine
spectante ludatur? Ponit animos Jupiter, si
Amphitryo fuerit actus pronuntiatusque Plautinus?
aut si Europa, si Leda, Ganymedes fuerit saltatus,
aut Danae, motum compescit irarum? Tranquillior,
lenior mater magna efficitur, si Attidis conspexerit
<pb n="1265B"/>
priscam refricari ab histrionibus fabulam? oblitterabit
<pb n="1266A"/>
offensam Venus, si Adonis in habitu gestum agere viderit
saltatoriis in motibus pantomimum? indignatio
relanguescet Alcidae, si tragoedia Sophoclis, cui Trachiniae
nomen est, Euripidis aut Hercules actitetur?
Existimatve tractari se honorifice Flora, si suis in
ludis flagitiosas conspexerit res agi, et migratum ab
lupanaribus in theatra? Itane istud non est deorum
imminuere dignitatem, dicare et consecrare turpissimas
reis eis, quas censor animus respuat, et quarum
actores inhonestos esse jus vestrum, et inter capita
computari judicavit infamia? Mimis nimirum dii gaudent,
et illa vis praestans, neque ullis hominum comprehensa
naturis, libentissime commodat audiendis
his aures, quorum symplegmatibus plurimis intermixtos
se esse, derisionis in materiam norunt: delectantur,
<pb n="1266B"/>
ut res est, Stupidorum capitibus rasis, salapittarum
<pb n="1267A"/>
sonitu atque plausu, factis et dictis turpibus
fascinorum ingentium rubore. Jam vero si viderint in
femineas mollitudines enervantes se viros, vociferari
hos frustra, sine causa alios cursitare, amicitiarum
fide salva contundere se alios, et crudis mutilare se
<pb n="1268A"/>
caestibus, certare hos spiritu, buccas vento distendere,
votisque inanibus concrepare, manus ad coelum tollunt,
rebus admirabilibus moti prosiliunt, exclamant,
in gratiam cum hominibus redeunt. Haec si diis immortalibus
oblivionem afferunt simultatum, si ex comoediis,
<pb n="1269A"/>
atellanis, mimis ducunt laetissimas voluptates:
quid moramini, quid cessatis, quin et ipsos
dicatis deos ludere, lascivire, saltare, obscoenas compingere
cantiones, et clunibus fluctuare crispatis?
Quid enim differt, aut interest, faciantne haec ipsi,
an ab aliis fieri in amoribus atque in deliciis ducant?</div3>
<div3>
          <head>XXXIV.</head>
 Unde igitur fluxit, vel ex quibus enata
est causis opinionum haec pravitas? Ex eo scilicet
maxime, quod nequeuntes homines, quidnam sit
deus, scire, quidnam sit vis ejus, natura, substantia,
qualitas: utrumne habeat formam, an nulla sit corporis
circumscriptione finitus, agat aliquid, an non agat:
vigiletne perpetuo, an aliquando solvatur in somnos:
currat, sedeat, ambulet, an ab hujusmodi motibus, et
cessione sit liber? Haec omnia, ut dixi, nequeuntes
<pb n="1269B"/>
scire, neque ratione aliqua pervidere, in eas sunt
opinationes lapsi, ut deos ex se fingerent, et qualis
sibi natura est, et illis talem darent actionum, rerum,
voluntatumque naturam. Quod si animal cernerent
nullius esse se pretii, nec inter formiculam plurimum
seseque esse discriminis, profecto desinerent arbitrari
quidquam se habere commune cum superis, et intra
suos fines humilitatis suae modestiam continerent.
Nunc vero quia cernunt ora, oculos, capita, buccas,
<pb n="1270A"/>
auriculas, nasos, caeterasque se alias membrorum gerere
ac viscerum portiones, et deos existimant eadem
ratione formatos, habitumque illos suum compagine
in corporea continere: et quia gaudere, laetari, moestosque
se fieri tristioribus conspiciunt causis, arbitrantur
et numina ex rebus hilarioribus gaudere, et
ex minus laetis animorum contractione conduci: affici
se ludis putant et coelitum mentes ludorum delectatione
mulceri. Et quia illis se voluptas est lavacrorum
refovere caldoribus, et superis ducunt
lavationum esse munditias gratas. Vindemiamus nos
homines, et deos rentur, et credunt suas ducere atque
agitare vindemias: dies nobis natalitii sunt, et potentias
coelites diis autumant habere natales. Quod si
possent adscribere valetudines, aegritudines, et corporales
<pb n="1270B"/>
diis morbos, non dubitarent eos lienosos, lippulos,
atque enterocelicos dicere, eo quod ipsi et lienosi
et lippi sunt saepe, et ingentium herniarium
magnitudine ponderosi.</div3>
<div3>
          <head>XXXV.</head>
 <note type="auto_inserted">(Oberth. XXXVIII.)</note> Sed si dii immortales
nequeunt, inquit, irasci, neque ullis animorum
affectibus eorum quatitur concutiturque natura:
quid historiae sibi volunt, quid annales, quorum in
conscriptionibus legimus nonnullis offensionibus deos
<pb n="1271A"/>
motos, pestilentias, sterilitates, ac frugum inopias,
aliaque intulisse civitatibus nationibusque discrimina:
eosque rursus sacrorum satisfactione placatos, indignationum
posuisse fervores, et in habitum laetiorem
statum coeli, tempestatumque mutasse? Quid terrarum
fremitus, quid motus, quos esse accepimus factos,
quod essent acti per indiligentiam ludi, nec ad
suam formam conditionemque curati? instauratis
his tamen, et curiosa observatione repetitis, superorum
conquievisse terrores, et ad hominum curam
familiaritatemque revocatos. Quoties vatum jussis,
haruspicumque responsis, postquam divina res facta
est, et ex gentibus transmarinis acciti dii quidam,
delubraque his facta, et in altioribus columnis signa
quaedam et simulacra sunt constituta: et imminentium
<pb n="1271B"/>
aversi sunt periculorum metus, et gravissimi
hostes pulsi, et amplificata res publica est, et victoriarum
frequentibus gaudiis, et provinciarum possessione
complurium? quod utique non fieret, si sacrificia,
si ludos, caeterosque aspernarentur dii cultus:
neque se honorari eorum procurationibus ducerent.
Si ergo his datis calor omnis numinum, indignatioque
frigescunt, vertunturque in prospera ea, quae
videbantur afferre terrores, manifestum est, haec
omnia non sine coelitum fieri voluntate, et quod ea
<pb n="1272A"/>
tribuantur a nobis, inaniter et cum tota imperitia
reprehendi.</div3>
<div3>
          <head>XXXVI.</head>
 <note type="auto_inserted">(Oberth. XXXIX.)</note> Ventum est ergo, dum
loquimur, ad ipsum articulum causae, ventum rei ad
cardinem, ventum ad veram atque adjunctissimam
quaestionem: in quam convenit ut debeamus inspicere,
formidine superstitionis amota, et gratificatione
deposita, utrumne hi dii sint, quos saevire asseratis
offensos, reddique sacrificiis mites; an sint
longe aliud, et ab hujus vi debeant et nominis et potentiae
segregari. Non enim imus inficias, in annalium
scriptis contineri haec omnia, quae sunt a vobis in
oppositione prolata: nam et ipsi pro modulo, ingeniique
pro captu et legimus, et esse positum scimus,
ludis quondam ipsis circensibus, qui Jovi maximo
<pb n="1272B"/>
fierent, patremfamilias quemdam, antequam inciperent
res agi, servum pessime meritum per circi
aream mediam transduxisse caesum virgis, et ex
more mulctasse post patibuli poena. Ludis deinde
jam terminatis, profligatisque curriculis, non multi
post temporis spatium civitatem occepisse pestilentia
vastari. Cumque dies adderet malum malo gravius,
catervatim et populus interiret: rusticulo cuidam
sorte humilitatis obscuro Jovem per insomnium
dixisse, uti ad consules vaderet, praesulem sibi displicuisse
<pb n="1273A"/>
monstraret, posse melius fieri civitati, si
ludis sua religio redderetur, et ex integro rursus
curiosa observatione procederent. Quod cum ille facere
minime curasset; vel quod esse vanum suspicaretur
insomnium, nullamque habiturum apud audituros
fidem; vel quod ingenitae humilitatis memor
potestatis tantae fugeret et formidaret accessum:
cunctatori redditum inimicum Jovem, filiorum obitus
irrogavisse pro poena. Mox cum et ipsi proprium
minaretur interitum, ni praesulis pergeret nuntius
improbati: obeundi formidine territatum, cum jam
et ipse contactus pestilentiae flagraret incendio, de
sententia propinquorum perlatum ad curiam patrum,
insomniique exposita visione, flammas evolavisse
contagii: ludorum deinde instauratione decreta, et
<pb n="1273B"/>
spectaculis adhibitam gravem curam, et priorem populo
redditam sanitatem.</div3>
<div3>
          <head>XXXVII.</head>
 <note type="auto_inserted">(Oberth. XL.)</note> Sed neque illud aeque nos
negabimus scire, temporibus quondam civitatis et
reipublicae duris, vel quae lues infesta faciebat continua
populum contage conficiens: vel quae hostes
validi, et ad periculum libertatis auferendae praeliorum
prosperitate jam proximi: jussis et monitis vatum,
transmarinis ex gentibus quosdam deos accitos,
magnificisque honoratos templis, et luis sedasse
flagrantiam, et viribus hostium fractis frequentissime
triumphatum, et auctos imperii fines, innumerasque
provincias sub leges vestri cecidisse dominatus. Sed
<pb n="1273C"/>
neque hoc nostram conscientiam fugit, lectum et positum,
<pb n="1274A"/>
ictum cum esset Capitolium fulmine, multaque
in hoc alia: Jovis etiam simulacrum, sublimi quod
in culmine stabat, suis esse ab sedibus provolutum.
Responsum deinde ab haruspicibus editum, res saevas
tristissimasque portendi, ab incendiis, caedibus, ab
legum interitu, et ab juris occasu, maxime tamen
ab domesticis hostibus, atque ab impia conjuratorum
manu. Sed flecti haec posse, immo aliter publicari
scelerata non posse consilia, nisi Jupiter rursus
altiore in culmine figeretur, orientalem conversus ad
cardinem, radiisque oppositus solis. Affuisse dicto
fidem: nam subrecto culmine conversoque ad solem
signo, patuisse res abditas, et reserata in maleficia
vindicatum.</div3>
<div3>
          <head>XXXVIII.</head>
 <note type="auto_inserted">(Oberth. XLI.)</note> Habent quidem miraculi
<pb n="1274B"/>
speciem, quinimmo habere creduntur cuncta ista,
quae dicta sunt: si ita, ut sunt prompta, humanum veniant
ad auditum: nec diffitemur inesse his quiddam,
quod in prima positum, quemadmodum dicitur,
fronte perstringere aures possit, et veritatis similitudine
circumvenire. Caeterum si penitus intueri res
factas, personas, et personarum volueris voluntates,
 nihil esse reperies diis dignum, et quod
saepe jam dictum est, quod ad hujus nominis
speciem dignitatemque referatur. Quis est enim primum,
qui deum illum fuisse credat, qui currentibus
frustra delectaretur equuleis, evocarique se genere
hoc ludicri jucundissimum duceret? Imo illum fuisse
<pb n="1274C"/>
quis est qui assentiatur Jovem, quem deum principem
<pb n="1275A"/>
dicitis, et rerum, quaecumque sunt, conditorem: qui
spectatum proficisceretur e coelo, cantherios de velocitate
certantes, replicantes gyros septem, et quos
dissimiles ipse corporum esse in mobilitate voluisset,
eos tamen gaudere, transire, transiri, pronos et
cernuos ruere, cum curribus resupinos verti, trahi
alios cruribus et claudicare praefractis, et ineptias nugis
et crudelitatibus mixtas summis in voluptatibus
habuisse, quas homo quivis laetus, nec ad studium
plenae gravitatis ac ponderis eruditus puerilia duce
ret atque aspernaretur ut ludicra? Quis est, inquam,
qui credat, repetamus ut assidue hanc vocem, generis
eum fuisse divini, qui quoniam ludis actus per
circi est spatium, meritorum poenas et supplicia redditurus,
ira exacerbatus ardesceret, seseque ad vires
<pb n="1275B"/>
accingeret ultionis? Si enim nocens servus, atque
illa fuerat animadversione puniendus: qui debuit Jupiter
indignatione aliqua commoveri, cum ageretur
injuste nihil, imo cum nocens caput poenis convenientibus
plecteretur? Sin autem immunis ab scelere,
neque ulli obnoxius crimini, vitiosi praesulis
ipse fuit in causa, cui cum subvenire potuisset, non
fecit, immo ipse quaesivit, et pati quod improbabat,
et ab aliis poenas suae permissionis exigere: et cur
<pb n="1276A"/>
laesum deinde illo se questus est et pronuntiavit in
praesule, quia crucis ad poenas per circi actus est
medium, virgis dilaceratus et flagris?</div3>
<div3>
          <head>XXXIX.</head>
 <note type="auto_inserted">(Oberth. XLII.)</note> Et quid ex hoc facto labis
potuit et foeditatis effluere, quod aut circum faceret
minus purum, aut Jovem contaminatum, cum per exigua
momenta, per puncta, tot in orbe conspiceret
millia mortis in generibus variis, et cruciatibus interire
diversis? Ante, inquit, est actus, ludi quam inciperent
confici. Si sacrilego pectore, religionisque
contemptu, est ut ignoscere debeamus Jovi indignanti
se spretum, nec circensibus propriis sollicitiorem
adhibitam curam. Sin autem errore vel casu, latens
illud non est animadversum et cognitum vitium,
nonne fuerat rectum, Jovique conveniens, ut humanis
<pb n="1276B"/>
ignosceret lapsibus, et imprudentiae caecitatem
veniali concessione donaret? Sed vindicanda res fuit.
Et post haec aliquis fuisse illum deum credet, qui puerilis
incuriam ludicri, civitatis ultus est et persecutus
interitu? gravitatis, ac ponderis, aut ullius habuisse
constantiae firmitatem, qui ut sibi ex integro
voluptatis in gaudia curreretur, venenatam in perniciem
aeris haustus vertit, et pestilentiae morbo stragem
mortalitatis indixit? Si ludorum exhibitor magistratus
<pb n="1277A"/>
minus curavit ediscere, quisnam esset illo
die circi actus per medium, contractaque est ex hoc
culpa: quid infelix commeruerat populus, ut aliena
delicta capitis sui dissolveret poenis, pestilentibusque
contagiis crudeliter expelleretur e vita? immo
quid foeminarum genus, quas ab negotiis publicis
conditio fragilitatis excepit? quid adultae virgines,
quid parvuli fecere pusiones? quid denique adhuc
parvi nutricum sub alimonia constituti, ut in eos immitteretur
par et una saevitia, priusque acerbitatem
mortis, quam dulcedinem aliquam perciperent luminis?</div3>
<div3>
          <head>XL.</head>
 <note type="auto_inserted">(Oberth. XLIII.)</note> Si sibi Jupiter ludos scrupulosius
fieri, restituique quaerebat, si fideliter reddere
suam populo sanitatem, nec malum, quod fecerat,
<pb n="1277B"/>
prorogari ulterius et augeri: nonne rectius fuerat,
consulem ut ad ipsum veniret, sacerdotum ad
aliquem publicorum, pontificem maximum, aut ad
Flaminem suum Dialem, eique per somnium, et praesulis
vitium, et funesti causam temporis indicaret?
Quae fuerat ratio, ut ruri hominem suetum, obscuritate
incognitum nominis, urbanarum inscium rerum,
quid sit praesul fortasse nescientem, voluntatis suae
deligeret nuntium, et expetitae satisfactionis auctorem?
Quem si utique sciebat, divinus modo si fuerat
tergiversatorem in obsequio futurum: nonne fuerat
pronius, et Deo conveniens, mentem hominis
vertere, et parendi subigere voluntatem; quam vias
aggredi saeviores, et latrocinii ritu sine ulla passim
ratione saevire? Si enim rusticus, senior, inexpeditus
<pb n="1277C"/>
in rebus obeundis, cunctabatur in re jussa causis
superioribus retardatus: quid infelices ejus commeruerant
liberi, ut in eos ira et indignatio verteretur,
<pb n="1278A"/>
offensasque alterius luminis sui spoliatione pensarent?
Et quisquam est hominum, qui fuisse illum
Deum credat tam injustum, tam impium, nec mortalium
saltem constituta servantem, apud quos nefas
haberetur magnum, alterum pro altero plecti, et
aliena delicta aliorum cervicibus vindicari? Sed et
ipsum fecit pestilitatis saevitia comprehendi. Nonne
ergo praestantius. quinimmo aequius fuerat, si hoc
esse videbatur faciendum, ut ab ipso patre terror
coercitionis inciperet, apud quem causa tanti fuerat
motus, et inoboeda cessatio, quam in ejus dolorem
vim liberis facere, et innoxias urere atque abolere
personas? Quaenam illa saevitia, crudelitas fuit quae
tanta, ut, extincta sobole intestinis periculis post territaret
patrem? Quod jamdudum si facere, id est, loco
<pb n="1278B"/>
priore voluisset; nec germanitas conficeretur innoxia,
et voluntas numinis cognosceretur offensa. At
enim completo annuntiationis officio statim morbus
evanuit, et sanitati homo est continuo restitutus. Et
quid habet admirationis res ista, si malum, quod inspiraverit,
repulit, seseque inani ostentatione jactavit?
Quod si penitus res pendas, magis illa crudelitas,
quam beneficium salutis fuit; siquidem
hominem miserum, et interire post filios cupientem,
non gaudia servavit ad vitae, sed ut suam solitudinem
disceret, et orbitatis cruciamenta sentiret.</div3>
<div3>
          <head>XLI.</head>
 <note type="auto_inserted">(Oberth. XLIV.)</note> Consimili ratione per alias
ire licebit historias, et ostendere in his quoque longe
aliud, quam esse dii debeant, de his ipsis dici,
et earum in expositionibus indicari: velut in hac ipsa
<pb n="1278C"/>
quam deinceps ponam, una ei duabusve conjunctis,
fastidium ne immoderatione pariatur. Post advectos,
inquitis, transmarinis ex gentibus deos quosdam,
<pb n="1279A"/>
postque condita his templa, post cumulatas sacrificiis
aras, male habens sese recreatus convaluit populus,
et pestilentes morbi inducta sinceritate fugerunt.
Qui, effamini, dii, quaeso? Aesculapius, inquitis,
Epidauro bonis deus valetudinibus praesidens,
et Tiberina in insula constitutus. Si esset nobis
animus, scrupulosius ista tractare, vobis ipsis
obtineremus auctoribus, minime illum fuisse divum,
qui conceptus et natus muliebri alvo esset: qui annorum
gradibus ad eum finem ascendisset aetatis, in
quo illum vis fulminis, vestris quemadmodum litteris
continentur, et vita expulisset et lumine. Sed quaestione
ab ista discedimus: Coronidis filius sit, ut vultis,
ex immortalium numero, et perpetua praeditus
sublimitate coelesti. Ex Epidauro tamen quid est
aliud allatum, nisi magni augminis coluber? Fidem
si annalium sequimur: et exploratam eis attribuimus
veritatem, nihil, ut conscriptum est, aliud. Quid
ergo dicemus? Aesculapius iste, quem praedicatis,
deus praestans, sanctus deus, salutis dator, valetudinum
pessimarum propulsator, prohibitor, et extinctor,
serpentis est forma et circumscriptione fininitus:
per terram reptans, coeno natis ut vermiculis
mos est, solum mento radit et pectore, tortuosis
voluminibus se trahens, atque ut pergere prorsus
possit, partem sui prostremam conatibus prioris adducit.</div3>
<div3>
          <head>XLII.</head>
 <note type="auto_inserted">(Oberth. XLV.)</note> Et quoniam legitur usus cibis
etiam, quibus vita in corporibus immoratur, habet
patulas fauces, quibus cibos transvoret, oris
<pb n="1279C"/>
hiatibus appetitos: habet receptaculum ventris, et
<pb n="1280A"/>
ubi mansa et vorata decoquat viscera, sanguis detur
ut corpori, et viribus redintegratio subrogetur: habet
et extremos tramites, per quos immunda faex
eat, aversabili corpora foeditate deonerans. Siquando
mutat loca, et ab aliis transgredi in alias regiones
parat: non ut deus obscure per coeli evolat sidera,
punctoque in temporis, ubi causa postulaverit,
sistitur: sed velut animal brutum vehiculum, quo
sustineatur, petit: undas pelagi vitat; atque ut tutus
possit incolumisque praestari, cum hominibus navem
ascendit, et ille publicae sanitatis deus fragili se ligno,
et tabularum compagibus credit. Non arbitramur
evincere, atque obtinere vos posse, Aesculapium
illum fuisse serpentem: nisi hunc colorem volueritis
inducere, ut in anguem dicatis convertisse se deum,
quo mentiri se posset, quisnam esset, aut quales homines
intueri. Quod si fuerit a vobis dictum, quam
infirmiter invalideque dicatur, ipsa rerum inaequalitas
indicabit. Si enim se deus videri ab hominibus
evitabat, nec in forma serpentis velle debuit conspici:
cum in qualibet forma non ab ipso se alius, sed ipse
esset futurus. Sin autem intenderat cernendum se
dare, non debuit oculorum negare conspectui: cur
non talem videri se praebuit, qualem sciebat se esse
qualemque se noverat sui numinis in potentia contineri?
Erat enim hoc potius, multoque praestantius,
augustaeque conveniens dignitati, quam fieri belluam,
horrentisque animalis in similitudinem verti, et dare
ambiguis contradictionibus locum: esset ne verus
Deus, an nescio quid aliud, longeque ab supera sublimitate
<pb n="1280C"/>
sejunctum.<pb n="1281A"/> </div3>

<div3>
          <head>XLIII.</head>
 <note type="auto_inserted">(Oberth. XLVI.)</note> Sed si deus, inquit, non
erat, cur, e navi postquam extulit sese, tiberinam ad
insulam repsit: nusquam statim comparuit, et viderier
ut ante desiit? Possumus enim scire, utrumne aliquod
obstaculum fuerit, cujus sese objectu atque oppositione
protexerit, an hiatus aliquis? Vos pronuntiate,
vos dicite, quidnam illud fuerit aut cuinam rerum generi
debuerit applicari, si personarum officia sunt certa certarum
vestra. Cum res ita sit, deque vestro numine, vestraque
et religione tractetur, vestrum est potius edocere,
vestrumque monstrare, quid illa res fuerit, nostras
velle quam exaudire sententias, nostraque expectare
decreta. Nam nos quidem quid aliud possumus dicere,
nisi quod fuit, et visum est: quod historiae prodidere
omnes, et oculorum sensibus est comprehensum?
<pb n="1281B"/>
Hanc tamen scilicet colubram validissimi corporis,
et prolixitatis immensae; aut si nomen hoc sordidum
est, anguem dicimus, serpentem nominitamus; aut
si quod aliud nobis usus vocamen obtulerit, aut ampliatio
sermonis effinxerit. Si enim repsit ut coluber,
non pedibus se ferens, neque suas subexplicans itiones,
sed ventre nixus ac pectore: si ex materia formatus
carnis longitudinem porrigebatur in lubricam,
caput si habuit atque caudam, si obsita squamis
terga, si macularum suffectionibus varia, si os dentibus
horridum, et ad infligendos instructum morsus:
quid aliud possumus, quam generis eum dicere fuisse
terreni; quamvis fuerit immanis et nimius, quamvis
illum ab Regulo exercitus vi caesum, longitudine corporis
et roboris anteiret? Sed aliud nos remur, et
<pb n="1281C"/>
labefacimus et destruimus veritatem. Ergo vestrum
est explicare, quidnam ille fuerit, vel cujus generis,
nominis et qualitatis cujus. Nam deus esse qui potuit,
cum haberet ea, quae diximus, quae dii habere non debent,
si cogitant dii esse, et vocaminis hujus eminentiam
possidere? Tiberinam postquam ad insulam
<pb n="1282A"/>
repsit nusquam continuo apparuit: qua ex re numen
fuisse monstratur? Possumus enim scire, utrumne
istic aliquod rei fuerit alicujus obstaculum, cujus sese
objectu acque oppositione protexerit, an hiatus aliquis,
aut ex molibus inaequaliter aggeratis successus
quidam, et fornices, in quos intulit se raptim, circumscripto
tuentium visu? Quid enim si flumen transilivit?
quid si transpatavit? quid si sylvarum densitatibus
se dedit? Argumentatio flaccida est, ea re
suspicari deum illum fuisse serpentem, quod ab oculis
sese properata omni festinatione subtraxit: cum
deum non fuisse eadem rursus possit argumentatione
monstrari.</div3>
<div3>
          <head>XLIV.</head>
 <note type="auto_inserted">(Oberth. XLVII.)</note> Sed si deus praesens anguis
ille non fuit, cur post illius adventum pestilentiae
<pb n="1282B"/>
vis fracta est, et populo salus reddita romano?
Referimus et nos contra: si ex libris fatalibus, vatumque
responsis invitari ad urbem deus Aesculapius
jussus est, ut ab luis contagio morbisque pestilentibus
tutam eam incolumemque praestaret, et venit
non aspernatus ut dicitis, colubrarum in formam
conversus: cur toties romana civitas mali hujus
afflicta est cladibus? toties aliis aliisque temporibus
dilacerata, vexata est, et innumeris stragibus civium
minor facta est millibus? Cum enim deus accitus in
hoc esse dicatur, ut omnino omnes causas, quibus
pestilentia conflabatur, averteret: sequebatur, ut civitas
intacta esse deberet, flatuque a noxio immunis
semper innocuaque praestari. Atquin videmus, ut
superius dictum est, saepenumero his morbis cursus
<pb n="1282C"/>
eam vitae habuisse funestos: nec dispendiis levibus
esse populi fractas, debilitatasque virtutes. Ubi ergo
Aesculapius fuit, ubi ille promissus oraculis venerabilibus?
Cur templa post condita, sibique exaedificata
delubra, diutius habere perpessus est bene meritas
civitates luem, cum in id esset accitus, ut et malis
<pb n="1283A"/>
mederetur instantibus, nec sineret in futurum tale
aliquid, quod metueretur irrepere?</div3>
<div3>
          <head>XLV.</head>
 <note type="auto_inserted">(Oberth. XLVIII.)</note> Nisi forte aliquis dicet,
minoribus et consequentibus saeculis idcirco dei talis
defuisse custodiam, quod impiis jam moribus et improbabilibus
viveretur: opem autem contulisse majoribus,
quod innoxii fuerint, atque ab omni scelerum
contagione dimoti; quod ratione cum aliqua et audiri
forsitan potuisset, et dici, si aut in temporibus priscis
omnes essent usque ad unum boni, aut sequentia
tempora malos omnes generarent, et nulla diversitate
discretos. Cum vero res ita sit, ut in magnis populis,
nationibus, quinimmo et in civitatibus cunctis mixtum
sit humanum genus naturis, voluntatibus, moribus,
tamque potuerint in prioribus saeculis, quam in novellis
<pb n="1283B"/>
aetatibus boni simul malique existere: stultum
satis est dicere, propter malitias posteros auxilia
numinum non meruisse mortales. Si enim propter
malos sequentium saeculorum boni non sunt protecti
temporum novellorum, et propter antiquos malos
boni aeque ac majores non debuerant merere benevolentiam
numinum. Sin propter bonos priscos mali
etiam conservati sunt prisci: et propter bonos minores
aetas debuit sequens, quamvis esset improbabilis
protegi. Aut ergo jam fracta atque immunita vi
morbi anguis ille perlatus famam Conservatoris assumpsit,
cum nihil omnino commoditatis attulisset:
aut fatalia dicenda sunt carmina, multum veris aberravisse
praesagiis, cum remedium ab his datum non
deinceps cunctis, sed auxilio fuisse uni tantum reperiatur
<pb n="1283C"/>
aetati.</div3>
<div3>
          <head>XLVI.</head>
 <note type="auto_inserted">(Oberth. XLIX)</note> Sed et Magna, inquit, Mater
accita ex Phrygio Pessinunte, jussis consimiliter
vatum, salutaris populo et magnarum causa laetitiarum
fuit. Nam et diu potens hostis ab Italiae possessione
<pb n="1284A"/>
detrusus est, et gloriosis illustribusque victoriis
decus urbis restitutum est pristinum, et imperii fines
longe lateque porrecti, et innumeris gentibus, civitatibus,
populis libertatis jus raptum est, et jugum
servitutis impositum; multaeque res aliae foris domique
perfectae ineluctabili firmitate gentis nomen
majestatemque fundarunt. Si verum loquuntur historiae,
neque ullas inserunt rerum conscriptionibus
falsitates, allatum ex Phrygia nihil quidem aliud
scribitur missum rege ab Attalo, nisi lapis quidam
non magnus, ferri manu hominis sine ulla impressione
qui posset: coloris furvi atque atri, angellis
prominentibus inaequalis: et quem omnes hodie ipso
illo videmus in signo oris locum positum, indolatum
et asperum, et simulacro faciem minus expressam
<pb n="1284B"/>
simulatione praebentem.</div3>
<div3>
          <head>XLVII.</head>
 <note type="auto_inserted">(Oberth. L.)</note> Quid ergo dicemus? Hannibalem
illum poenum, hostem potentem ac validum,
sub quo anceps et dubia res romana contremuit, et
magnitudo trepidavit, lapis ex Italia depulit, lapis
fregit, lapis fugacem ac timidum, suique esse dissimilem
fecit? Et quod rursus exilivit ad imperii columen,
et regium principatum, nihil consiliis actum
est, nihil hominum viribus: nec ad reditum sublimitatis
antiquae tot tantisque ab ducibus quidquam
est scientia militari aut rerum experientia collatum?
Lapis aliis vires, aliis roboris infirmitatem dedit:
hos secundis praecivitavit ab rebus, aliorum extulit
stratas desperatione fortunas? Et quis hominum
<pb n="1284C"/>
credat terra sumptum lapidem sensu agitabilem
nullo, fuliginei coloris atque atri corporis, deum
fuisse matrem? aut quis rursus accipiat, hoc enim
solum restat, numinis alicujus habitasse in silicis
fragmentis more subjectam, venisque in ejus abstrusam?
<pb n="1285A"/>
Et unde parta victoria est, si Pessinuntio
lapidi nullum inerat numen? Sedulitate possumus
dicere, ac virtute pugnantium, usu, tempore, consilio,
ratione, fato etiam possumus, et reciproca varietate
fortunae. Sed si auxilio lapidis res facta est
melior, et felix recuperata victoria est, ubinam mater
illa Phrygia tempore illo fuit, cum tot tantisque
exercitibus caesis inclinata est res summa, et ad ultimae
labis periculum venit? Cur non minaci fortiter
se obtulit? Cur impetus tantos belli non prius fregit,
ac repulit, quam immanes inciderent plagae, quibus
omnis effunderetur sanguis, et exhaustis rueret vita
ipsa pene vitalibus? Advecta enim nondum, nec favorem
 fuerat ut commodaret, rogata. Sed bonus
auxiliator numquam rogari se poscit, spontanea semper
<pb n="1285B"/>
opitulatione subveniens. Hostem pellere, ac fugare
non potuit, multo adhuc mari, terrisque habitabilibus
discreta. Sed deo, si deus est, longum nihi
omnino est, cui punctum terra est, et sub nutu omnia
constituta.</div3>
<div3>
          <head>XLVIII.</head>
 <note type="auto_inserted">(Oberth. LI.)</note> Sed fuerit praesens, ut exposcitis
credi, illo ipso numen in lapide: et mortalium
quisquam est, quamvis ille sit credulus, et facillimas
aures quibuslibet fictionibus praebeat, qui eam judicet
fuisse aut tempore illo deam, aut hodie dici appellarique
debere? quae modo haec appetat, modo illa
deposcat, suos deserat fastidiatque cultores: provinciis
ab humilioribus migret, potentioribus populis,
ditioribusque se jungat. Verum bellicas res amat, interque
esse desiderat pugnis, caedibus, mortalitatibus,
<pb n="1285C"/>
et cruori. Si deorum est proprium, si modo sunt
<pb n="1286A"/>
veri, et quos deceat nuncupari vi vocis istius, et potentia
numinis, nihil facere malitiose, nihil injuste,
hominibusque se cunctis una et parili gratia sine ulla
inclinatione praebere: generis eam fuisse divini quisquam
ne hominum credat, aut habuisse aequitatem
diis dignam, quae, humanis sese discordiis inserens,
aliorum opes fregit, aliis se praebuit exhibuitque fautricem,
libertatem his abstulit, alios ad columen dominationis
evexit: quae, ut una civitas emineret, in
humani generis perniciem nata, orbem subjugavit
innoxium.</div3>
<div3>
          <head>XLIX.</head>
 <note type="auto_inserted">(Oberth. XXXV.)</note> Age nunc summatim,
quoniam sermo prolatus est, et perductus in haec
loca, singularum partium oppositionibus comparemus,
utrumne vos melius rebus de superis sentiatis,
<pb n="1286B"/>
an potius nos multo et honoratius opinemur et rectius,
quodque rei divinae suam praestet atque attribuat
dignitatem. Ac primum vos deos, quos in rerum natura
vel arbitramini esse, vel creditis, quorumque in
templis omnibus simulacra constituistis et formas,
profitemini esse natos, et ex masculorum foeminarumque
seminibus conventionum progenitos lege.
At vero nos contra, si modo dii certi sunt, habentque
hujus nominis auctoritatem, potentiam, dignitatem,
aut ingenitos esse censemus, hoc enim religiosum
est credere, aut si habent nativitatis exordium,
dei summi est scire quibus eos rationibus fecerit,
aut saecula quanta sint, ex quo eis attribuit perpetuitatem
sui numinis inchoare. Vos habere sexus deos,
aliosque ex his mares, foeminei generis alios esse
<pb n="1286C"/>
censetis: nos potentias coelites discretas esse sensibus
<pb n="1287A"/>
abnegamus; quoniam discrimen hujusmodi terrenis
animantibus datum est, quas coire, quas generare
auctor voluit rerum, substituendis per libidinem
prolibus. Vos hominum similitudinem gerere, et
mortalium vultibus existimatis esse formatos: nos
effigies remur submotas esse ab his longe, quoniam
forma mortalis est corporis: et si forte est ulla, comprehendere
neminem posse indubitabili asseveratione
juramus. A vobis artificia singuli opificum more habere
perhibentur: ridemus cum audimus nos ista;
quoniam diis artes necessarias ducimus arbitramurque
non esse, et eas constat et liquidum est paupertatis
ad subsidium comparatas.</div3>
<div3>
          <head>L.</head>
 <note type="auto_inserted">(Oberth. XXXVI.)</note> Discordiarum alios ex his
vos, alios dicitis qui pestilentias irrogent, alios qui
<pb n="1287B"/>
amores, qui furias, alios vero qui praesint bellis
et sanguinis effusione laetentur: at vero nos
contra ab ingeniis numinum judicamus esse disjunctas:
aut si sunt, qui haec mala miserrimis inferant
subjiciantque mortalibus, ab deorum contendimus
procul esse natura, nec sub hujus nominis praedicatione
ponendos. Irasci et perturbari vos numina,
caeterisque animorum affectibus mancipata esse atque
obnoxia judicatis; nos hujusmodi motus alienos
existimamus ab his esse: sunt enim ferocium generum,
et mortalitatis obeuntium functiones. Vos pecorum
sanguine, vos caedibus et mactationibus hostiarum
gaudere, laetari, et in gratiam cum hominibus
remini offensionibus redire sopitis: nos amorem
sanguinis nullum esse in coelitibus ducimus: nec esse
<pb n="1287C"/>
tam duros, ut miserorum animantium caede saturatas
abjiciant iras. Vos mero, vos thure honorem arbitramini
<pb n="1288A"/>
diis addi, et eorum augescere dignitates: nos
monstrum et prodigium judicamus, quod quisquam
hominum credit aut augustiorem fieri deum fumo,
aut ex roribus exiguis vini ipsum sibi ab hominibus
ducere satis sancte atque honorifice supplicatum. Vos
aeris tinnitibus, et tibiarum sonis, vos equorum curriculis,
et theatralibus ludis persuasum habetis deos
et delectari, et affici, irasque aliquando conceptas eorum
satisfactione molliri: nos inconveniens ducimus.
quinimmo incredibile judicamus, eos, qui gradibus mille
genus omne virtutum perfectionis transierint summitate,
in voluptatibus habere, atque in deliciis reseas,
quas homo sapiens rideat, et quae non aliis videantur
continere aliquid gratiae, quam infantibus
parvulis, et trivialiter et populariter institutis.<pb n="1288B"/> </div3>

<div3>
          <head>LI.</head>
 <note type="auto_inserted">(Oberth. XXXXII.)</note> Haec cum ita se habeant,
cumque sit opinionum tanta nostrarum vestrarumque
diversitas, ubi aut nos impii, aut vos pii: cum ex partium
sensibus pietatis debeat atque impietatis ratio
ponderari? Non enim simulacrum qui sibi aliquod
conficit, quod pro deo veneretur: aut qui pecus trucidat
inoxium, sacrisque incendit altaribus, is habendus
est rebus deditus esse divinis. Opinio religionem
facit, et recta de diis mens; ut nihil eos existimes
contra decus praesumptae sublimitatis appetere. Cum
enim cuncta, quae his dantur, sub oculis hic nostris
videamus absumi, quid ad eos aliud ab nobis dicendum
est pervenire, nisi opiniones diis dignas et eorum
convenientissimas nomini? Haec sunt dona certissima,
sacrificia haec vera: nam pulticulae, thura cum
<pb n="1288C"/>
carnibus rapacium alimenta sunt ignium, et parentalibus
conjunctissima mortuorum.

</div3>
      </div1>
</body>
  </text>
</TEI>